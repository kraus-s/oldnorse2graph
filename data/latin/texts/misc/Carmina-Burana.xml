<?xml version="1.0" encoding="UTF-8"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml" schematypens="http://relaxng.org/ns/structure/1.0"?>
<?xml-model href="http://www.tei-c.org/release/xml/tei/custom/schema/relaxng/tei_all.rng" type="application/xml"
        schematypens="http://purl.oclc.org/dsdl/schematron"?>
<TEI xmlns="http://www.tei-c.org/ns/1.0">
 <teiHeader>
 <fileDesc>
  <titleStmt>
<title>Carmina Burana</title> 
  <author ref="http://viaf.org/viaf/209093644">Auctores varii<date>fl.1230</date></author>
</titleStmt>
<editionStmt>
    <edition><hi>codex unicus</hi> edition, no apparatus</edition>
    <editor>Carmina Burana, mit Benutzung der Vorarbeiten Wilhelm Meyers; kritisch hrsg. von Alfons Hilka und Otto Schumann Cf. <a href="https://www.hs-augsburg.de/~harsch/Chronologia/Lspost13/CarminaBurana/bur_car0.html" target="_blank">source</a>.</editor>
</editionStmt>
  <extent></extent>
  <publicationStmt>
  <pubPlace>Heidelberg</pubPlace>
     <publisher>Winter</publisher>
     <date>1930</date>
  </publicationStmt>
<seriesStmt>
  <title>Poetica</title>
  <idno>Anonym.CarmBur</idno>
  </seriesStmt>
  <notesStmt>
  <note></note>
  </notesStmt>
  
<sourceDesc>
<p></p>
</sourceDesc>
 </fileDesc>
        <encodingDesc>
           <projectDesc>this file was encoded in TEI xml for the University of Zurich's <hi>Corpus Corporum</hi> project (www.mlat.uzh.ch) by Ph. Roelli in 2016</projectDesc>
          <editorialDecl>
             <normalization>Latin orthography as printed</normalization>
          </editorialDecl>
      </encodingDesc>
 	  <profileDesc>
		<creation>
 		<date></date>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item></item>
		  <item></item>
	  	 </list>
  		</keywords>
  		<keywords scheme='genre'>
  		 <list>
   			<item></item>
  		</list>
  		</keywords>
  		<keywords scheme='period'>
 		 <list>
   			<item></item>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>	

<div1><head>Carmina moralia et satirica (1-55)</head>

<div2 n="1"><head>CARMEN 1</head>
<p>ca. 1170</p>
 
<p><emph>1.</emph></p>
<l>Manus ferens munera</l>
<l>pium facit impium;</l>
<l>nummus iungit federa,</l>
<l>nummus dat consilium;</l>
<l>nummus lenit aspera,</l>
<l>nummus sedat prelium.</l>
<l>nummus in prelatis</l>
<l>est pro iure satis;</l>
<l>nummo locum datis</l>
<l>vos, qui iudicatis.</l>
 
<p><emph>2.</emph></p>
<l>Nummus ubi loquitur,</l>
<l>fit iuris confusio;</l>
<l>pauper retro pellitur,</l>
<l>quem defendit ratio,</l>
<l>sed dives attrahitur</l>
<l>pretiosus pretio.</l>
<l>hunc iudex adorat,</l>
<l>facit, quod implorat;</l>
<l>pro quo nummus orat,</l>
<l>explet, quod laborat.</l>
 
<p><emph>3.</emph></p>
<l>Nummus ubi predicat,</l>
<l>labitur iustitia,</l>
<l>et causam, que claudicat,</l>
<l>rectam facit curia,</l>
<l>pauperem diiudicat</l>
<l>veniens pecunia.</l>
<l>sic diiudicatur,</l>
<l>a quo nichil datur;</l>
<l>iure sic privatur,</l>
<l>si nil offeratur.</l>
 
<p><emph>4.</emph></p>
<l>Sunt potentum digiti</l>
<l>trahentes pecuniam;</l>
<l>tali preda prediti</l>
<l>non dant gratis gratiam,</l>
<l>sed licet illiciti</l>
<l>censum censent veniam.</l>
<l>clericis non morum</l>
<l>cura, sed nummorum,</l>
<l>quorum nescit chorum</l>
<l>chorus angelorum.</l>
 
<p><emph>5.</emph></p>
<l>«Date, vobis dabitur:</l>
<l>talis est auctoritas»</l>
<l>danti pie loquitur</l>
<l>impiorum pietas;</l>
<l>sed adverse premitur</l>
<l>pauperum adversitas.</l>
<l>quo vult, ducit frena,</l>
<l>cuius bursa plena;</l>
<l>sancta dat crumena,</l>
<l>sancta fit amena.</l>
 
<p><emph>6.</emph></p>
<l>Hec est causa curie,</l>
<l>quam daturus perficit;</l>
<l>defectu pecunie</l>
<l>causa Codri deficit.</l>
<l>tale fedus hodie</l>
<l>defedat et inficit</l>
<l>nostros ablativos,</l>
<l>qui absorbent vivos,</l>
<l>moti per dativos</l>
<l>movent genitivos.</l>
 
 </div2>
<div2 n="2"><head>CARMEN 2</head>
 
<l>«Responde, qui tanta cupis!» modo Copia dicat.</l>
<l>«Pone modum! que vis dono.» - «Volo plena sit arca.» -</l>
<l>«Plena sit!» - «Adde duas!» - «Addo.» - «Si quattuor essent,</l>
<l>Sufficerent.» - «Sic semper agis: cum plurima dono,</l>
<l>Plus queris, nec plenus eris, donec morieris.»</l>
 
 </div2>
<div2 n="3"><head>CARMEN 3</head>
<p>ca. 1170</p>
<p>Gualterius de Castillione (ca. 1135 - ca. 1179)</p>

 
<p><emph>1.</emph></p>
<l>Ecce torpet probitas,</l>
<l>virtus sepelitur;</l>
<l>fit iam parca largitas,</l>
<l>parcitas largitur;</l>
<l>verum dicit falsitas,</l>
<l>veritas mentitur.</l>
 
<p>Refl.</p>
<l>Omnes iura ledunt</l>
<l>et ad res illicitas</l>
<l>licite recedunt.</l>
 
<p><emph>2.</emph></p>
<l>Regnat avaritia,</l>
<l>regnant et avari;</l>
<l>mente quivis anxia</l>
<l>nititur ditari,</l>
<l>cum sit summa gloria</l>
<l>censu gloriari.</l>
 
<p>Refl.</p>
<l>Omnes iura ledunt</l>
<l>et ad prava quelibet</l>
<l>impie recedunt.</l>
 
<p><emph>3.</emph></p>
<l>Multum habet oneris</l>
<l>do das dedi dare;</l>
<l>verbum hoc pre ceteris</l>
<l>norunt ignorare</l>
<l>divites, quos poteris</l>
<l>mari comparare.</l>
 
<p>Refl.</p>
<l>Omnes iura ledunt</l>
<l>et in rerum numeris</l>
<l>numeros excedunt.</l>
 
<p><emph>4.</emph></p>
<l>Cunctis est equaliter</l>
<l>insita cupido;</l>
<l>perit fides turpiter,</l>
<l>nullus fidus fido,</l>
<l>nec Iunoni Iupiter</l>
<l>nec Enee Dido.</l>
 
<p>Refl.</p>
<l>Omnes iura ledunt</l>
<l>et ad mala devia</l>
<l>licite recedunt.</l>
 
<p><emph>5.</emph></p>
<l>Si recte discernere</l>
<l>velis, non est vita,</l>
<l>quod sic vivit temere</l>
<l>gens hec imperita;</l>
<l>non est enim vivere,</l>
<l>si quis vivit ita.</l>
 
<p>Refl.</p>
<l>Omnes iura ledunt</l>
<l>et fidem in opere</l>
<l>quolibet excedunt.</l>
 
 </div2>
<div2 n="4"><head>CARMEN 4</head>
 
<p><emph>1.</emph></p>
<l>Amaris stupens casibus</l>
<l>vox exultationis</l>
<l>organa in salicibus</l>
<l>suspendit Babylonis;</l>
<l>captiva est confusionis,</l>
<l>involuta doloribus</l>
<l>Sion cantica leta sonis</l>
<l>permutavit flebilibus.</l>
 
<p><emph>2.</emph></p>
<l>Propter scelus perfidie,</l>
<l>quo mundus inquinatur,</l>
<l>fluctuantis ecclesie</l>
<l>sic status naufragatur.</l>
<l>gratia prostat et scortatur</l>
<l>foro venalis curie;</l>
<l>iuris libertas ancillatur</l>
<l>obsecundans pecunie.</l>
 
<p><emph>3.</emph></p>
<l>Hypocrisis, fraus pullulat</l>
<l>et menda falsitatis,</l>
<l>que titulum detitulat</l>
<l>vere simplicitatis.</l>
<l>frigescit ignis caritatis,</l>
<l>fides a cunctis exulat,</l>
<l>aculeus cupiditatis</l>
<l>quos mordet atque stimulat.</l>
 
 </div2>
<div2 n="5"><head>CARMEN 5</head>
<p>ca. 1150</p>
 
<p><emph>1.</emph></p>
<l>Flete</l>
<l>Flenda</l>
<l>perhorrete</l>
<l>perhorrenda</l>
<l>lugete</l>
<l>lugenda</l>
<l>pavete</l>
<l>pavenda</l>
<l>dolete</l>
<l>dolenda!</l>
 
<p><emph>2.</emph></p>
<l>Etates</l>
<l>Currunt</l>
<l>anni</l>
<l>labuntur</l>
<l>vitium</l>
<l>remanet</l>
<l>peccata</l>
<l>crescunt</l>
<l>tyranni</l>
<l>statuuntur.</l>
 
<p><emph>3.</emph></p>
<l>Virtus</l>
<l>Cessat</l>
<l>ecclesia</l>
<l>calcatur</l>
<l>clerus</l>
<l>ambit</l>
<l>Mammon</l>
<l>regnat</l>
<l>simonia</l>
<l>dominatur.</l>
 
<p><emph>4.</emph></p>
<l>Pontifices</l>
<l>Errant</l>
<l>reges</l>
<l>turbantur</l>
<l>proceres</l>
<l>turbant</l>
<l>sacraria</l>
<l>sordent</l>
<l>leges</l>
<l>violantur.</l>
 
<p><emph>5.</emph></p>
<l>Abbas</l>
<l>Inflatur</l>
<l>possessa</l>
<l>vastat</l>
<l>prebendam</l>
<l>minuit</l>
<l>contio</l>
<l>declamitat</l>
<l>fessa</l>
<l>astat.</l>
 
<p><emph>6.</emph></p>
<l>Militibus</l>
<l>Gaudet</l>
<l>laude</l>
<l>inescatur</l>
<l>monachos</l>
<l>horret</l>
<l>mundalia</l>
<l>colit</l>
<l>fraude</l>
<l>insidiatur.</l>
 
<p><emph>7.</emph></p>
<l>Subiecti</l>
<l>Dissiliunt</l>
<l>stulti</l>
<l>gaudent</l>
<l>gnari</l>
<l>merent</l>
<l>contemptus</l>
<l>attollitur</l>
<l>inulti</l>
<l>audent.</l>
 
<p><emph>8.</emph></p>
<l>Ordo</l>
<l>Languet</l>
<l>pudicitia</l>
<l>sordescit</l>
<l>pietas</l>
<l>refugit</l>
<l>doctrina</l>
<l>rarescit</l>
<l>sophia</l>
<l>hebescit.</l>
 
<p><emph>9.</emph></p>
<l>Insons</l>
<l>Plectitur</l>
<l>pupillus</l>
<l>artatur</l>
<l>humilis</l>
<l>teritur</l>
<l>viduata</l>
<l>premitur</l>
<l>pusillus</l>
<l>spoliatur.</l>
 
<p><emph>10.</emph></p>
<l>Ingenuus</l>
<l>Servit</l>
<l>servus</l>
<l>honoratur</l>
<l>parasitus</l>
<l>tonat</l>
<l>scurra</l>
<l>imperitat</l>
<l>protervus</l>
<l>domniatur.</l>
 
<p><emph>11.</emph></p>
<l>Elluo</l>
<l>Prestat</l>
<l>periurus</l>
<l>ditatur</l>
<l>raptor</l>
<l>viget</l>
<l>fallax</l>
<l>excellit</l>
<l>Epicurus</l>
<l>decoratur.</l>
 
<p><emph>12.</emph></p>
<l>Delicie</l>
<l>Enervant</l>
<l>fastus</l>
<l>turget</l>
<l>inimicitie</l>
<l>exercentur</l>
<l>tumor</l>
<l>furit</l>
<l>astus</l>
<l>urget.</l>
 
<p><emph>13.</emph></p>
<l>Blandimenta</l>
<l>Suadent</l>
<l>mine</l>
<l>adduntur</l>
<l>rabies</l>
<l>sevit</l>
<l>usura</l>
<l>tractatur</l>
<l>rapine</l>
<l>aguntur.</l>
 
<p><emph>14.</emph></p>
<l>Idcirco</l>
<l>Cedimur</l>
<l>pesti</l>
<l>incidimus</l>
<l>detrimentum</l>
<l>patimur</l>
<l>grave</l>
<l>languescimus</l>
<l>mesti</l>
<l>imus.</l>
 
<p><emph>15.</emph></p>
<l>Aër</l>
<l>Tabet</l>
<l>languores</l>
<l>adaugentur</l>
<l>incendia</l>
<l>consumunt</l>
<l>mucro</l>
<l>sevit</l>
<l>timores</l>
<l>habentur.</l>
 
<p><emph>16.</emph></p>
<l>Aurum</l>
<l>Fallit</l>
<l>censores</l>
<l>falluntur</l>
<l>pravi</l>
<l>presunt</l>
<l>iusti</l>
<l>desunt</l>
<l>meliores</l>
<l>rapiuntur.</l>
 
<p><emph>17.</emph></p>
<l>Giraldus</l>
<l>Prefuit</l>
<l>mores</l>
<l>ornavit</l>
<l>deflendus</l>
<l>ruit</l>
<l>ovile</l>
<l>orbavit</l>
<l>dolores</l>
<l>cumulavit.</l>
 
<p><emph>18.</emph></p>
<l>Omnipotens</l>
<l>Audi</l>
<l>penis</l>
<l>tollatur</l>
<l>hostis</l>
<l>fugiat</l>
<l>paradisus</l>
<l>pateat</l>
<l>amenis</l>
<l>foveatur.</l>
 
 </div2>
<div2 n="6"><head>CARMEN 6</head>
 
<l>Florebat olim studium,</l>
<l>nunc vertitur in tedium;</l>
<l>iam scire diu viguit,</l>
<l>sed ludere prevaluit.</l>
<l>iam pueris astutia</l>
<l>contingit ante tempora,</l>
<l>qui per malivolentiam</l>
<l>excludunt sapientiam.</l>
<l>sed retro actis seculis</l>
<l>vix licuit discipulis</l>
<l>tandem nonagenarium</l>
<l>quiescere post studium.</l>
<l>at nunc decennes pueri</l>
<l>decusso iugo liberi</l>
<l>se nunc magistros iactitant,</l>
<l>ceci cecos precipitant,</l>
<l>implumes aves volitant,</l>
<l>brunelli chordas incitant,</l>
<l>boves in aula salitant,</l>
<l>stive precones militant.</l>
<l>in taberna Gregorius</l>
<l>iam disputat inglorius;</l>
<l>severitas Ieronymi</l>
<l>partem causatur obuli;</l>
<l>Augustinus de segete,</l>
<l>Benedictus de vegete</l>
<l>sunt colloquentes clanculo</l>
<l>et ad macellum sedulo.</l>
<l>Mariam gravat sessio,</l>
<l>nec Marthe placet actio;</l>
<l>iam Lie venter sterilis,</l>
<l>Rachel lippescit oculis.</l>
<l>Catonis iam rigiditas</l>
<l>convertitur ad ganeas,</l>
<l>et castitas Lucretie</l>
<l>turpi servit lascivie.</l>
<l>quod prior etas respuit,</l>
<l>iam nunc latius claruit;</l>
<l>iam calidum in frigidum</l>
<l>et humidum in aridum,</l>
<l>virtus migrat in vitium,</l>
<l>opus transit in otium;</l>
<l>nunc cuncte res a debita</l>
<l>exorbitantur semita.</l>
<l>vir prudens hoc consideret,</l>
<l>cor mundet et exoneret,</l>
<l>ne frustra dicat «Domine!»</l>
<l>in ultimo examine;</l>
<l>quem iudex tunc arguerit,</l>
<l>appellare non poterit.</l>
 
 </div2>
<div2 n="7"><head>CARMEN 7</head>
 
<p>I.</p>
<l>Postquam nobilitas servilia cepit amare,</l>
<l>Cepit nobilitas cum servis degenerare.</l>
 
<p>II.</p>
<l>Nobilitas, quam non probitas regit atque tuetur,</l>
<l>Lapsa iacet nullique placet, quia nulla videtur.</l>
 
<p>III.</p>
<l>Nobilitas hominis mens est, deitatis imago.</l>
<l>Nobilitas hominis virtutum clara propago.</l>
<l>Nobilitas hominis mentem frenare furentem.</l>
<l>Nobilitas hominis humilem relevare iacentem.</l>
<l>Nobilitas hominis nature iura tenere.</l>
<l>Nobilitas hominis nisi turpia nulla timere.</l>
 
<p>IV.</p>
<l>Nobilis est ille, quem virtus nobilitavit;</l>
<l>Degener est ille, quem virtus nulla beavit.</l>
 
 </div2>
<div2 n="8"><head>CARMEN 8</head>
<p>ca. 1170</p>
<p>Gualterius de Castillione (ca. 1135 - ca. 1179)</p>

 
<p><emph>1.</emph></p>
<l>Licet eger cum egrotis</l>
<l>et ignotus cum ignotis</l>
<l>fungar tamen vice cotis,</l>
<l>ius usurpans sacerdotis.</l>
<l>flete, Sion filie!</l>
<l>presides ecclesie</l>
<l>imitantur hodie</l>
<l>Christum a remotis.</l>
 
<p><emph>2.</emph></p>
<l>Si privata degens vita</l>
<l>vel sacerdos vel levita</l>
<l>sibi dari vult petita,</l>
<l>hac incedit via trita:</l>
<l>previa fit pactio</l>
<l>Simonis auspicio,</l>
<l>cui succedit datio:</l>
<l>sic fit Giezita.</l>
 
<p><emph>3.</emph></p>
<l>Iacet ordo clericalis</l>
<l>in respectu laicalis,</l>
<l>sponsa Christi fit mercalis,</l>
<l>generosa generalis;</l>
<l>veneunt altaria,</l>
<l>venit eucharistia,</l>
<l>cum sit nugatoria</l>
<l>gratia venalis.</l>
 
<p><emph>4.</emph></p>
<l>Donum Dei non donatur,</l>
<l>nisi gratis conferatur;</l>
<l>quod qui vendit vel mercatur,</l>
<l>lepra Syri vulneratur.</l>
<l>quem sic ambit ambitus,</l>
<l>idolorum servitus,</l>
<l>templo sancti Spiritus</l>
<l>non compaginatur.</l>
 
<p><emph>5.</emph></p>
<l>Si quis tenet hunc tenorem,</l>
<l>frustra dicit se pastorem</l>
<l>nec se regit ut rectorem,</l>
<l>renum mersus in ardorem.</l>
<l>hec est enim alia</l>
<l>sanguisuge filia,</l>
<l>quam venalis curia</l>
<l>duxit in uxorem.</l>
 
<p><emph>6.</emph></p>
<l>In diebus iuventutis</l>
<l>timent annos senectutis,</l>
<l>ne fortuna destitutis</l>
<l>desit eis splendor cutis.</l>
<l>et dum querunt medium,</l>
<l>vergunt in contrarium;</l>
<l>fallit enim vitium</l>
<l>specie virtutis.</l>
 
<p><emph>7.</emph></p>
<l>Ut iam loquar inamenum:</l>
<l>sanctum chrisma datur venum,</l>
<l>iuvenantur corda senum</l>
<l>nec refrenant motus renum.</l>
<l>senes et decrepiti</l>
<l>quasi modo geniti</l>
<l>nectaris illiciti</l>
<l>hauriunt venenum.</l>
 
<p><emph>8.</emph></p>
<l>Ergo nemo vivit purus,</l>
<l>castitatis perit murus,</l>
<l>commendatur Epicurus</l>
<l>nec spectatur moriturus.</l>
<l>grata sunt convivia;</l>
<l>auro vel pecunia</l>
<l>cuncta facit pervia</l>
<l>pontifex futurus.</l>
 
 </div2>
<div2 n="9"><head>CARMEN 9</head>
 
<p><emph>1.</emph></p>
<l>Iudas gehennam meruit,</l>
<l>quod Christum semel vendidit;</l>
<l>vos autem michi dicite:</l>
<l>qui septies cotidie</l>
<l>corpus vendunt dominicum,</l>
<l>quod superat supplicium?</l>
 
<p><emph>2.</emph></p>
<l>Perpendite subtiliter:</l>
<l>cum vendant missam viliter</l>
<l>et peccent in alterutrum</l>
<l>sumendo plus vel modicum,</l>
<l>quod anhelant ad munera,</l>
<l>finis est avaritia.</l>
 
<p><emph>3.</emph></p>
<l>Petrus damnato Simone</l>
<l>gravi sub anathemate</l>
<l>docuit, ut fidelibus</l>
<l>non esset locus amplius</l>
<l>in donis spiritalibus</l>
<l>emptis a venditoribus.</l>
 
<p><emph>4.</emph></p>
<l>Multi nunc damnant Simonem</l>
<l>Magum magis quam demonem,</l>
<l>heredes autem Simonis</l>
<l>suis fovent blanditiis.</l>
<l>Simon nondum est mortuus,</l>
<l>si vivit in heredibus.</l>
 
<p><emph>5.</emph></p>
<l>Quamvis cogente Abraham</l>
<l>Ephron sumens pecuniam</l>
<l>agrum sepulcro vendidit,</l>
<l>Ephran vocari meruit;</l>
<l>nunc Ephranitas dicere</l>
<l>multos potestis simile.</l>
 
 </div2>
<div2 n="10"><head>CARMEN 10</head>
 
<l>Ecce sonat in aperto</l>
<l>vox clamantis in deserto:</l>
<l>nos desertum, nos deserti,</l>
<l>nos de pena sumus certi.</l>
<l>nullus fere vitam querit,</l>
<l>et sic omne vivens perit.</l>
<l>omnes quidem sumus rei,</l>
<l>nullus imitator Dei,</l>
<l>nullus vult portare crucem,</l>
<l>nullus Christum sequi ducem.</l>
<l>quis est verax, quis est bonus,</l>
<l>vel quis Dei portat onus?</l>
<l>ut in uno claudam plura:</l>
<l>mors extendit sua iura.</l>
<l>iam mors regnat in prelatis:</l>
<l>nolunt sanctum dare gratis,</l>
<l>quod promittunt sub ingressu,</l>
<l>sancte mentis in excessu;</l>
<l>postquam sedent iam securi,</l>
<l>contradicunt sancto iuri.</l>
<l>rose fiunt saliunca,</l>
<l>domus Dei fit spelunca.</l>
<l>sunt latrones, non latores,</l>
<l>legis Dei destructores.</l>
<l>Simon sedens inter eos</l>
<l>dat magnates esse reos.</l>
<l>Simon prefert malos bonis,</l>
<l>Simon totus est in donis,</l>
<l>Simon regnat apud Austrum,</l>
<l>Simon frangit omne claustrum.</l>
<l>cum non datur, Simon stridet,</l>
<l>sed si detur, Simon ridet;</l>
<l>Simon aufert, Simon donat,</l>
<l>hunc expellit, hunc coronat,</l>
<l>hunc circumdat gravi peste,</l>
<l>illum nuptiali veste;</l>
<l>illi donat diadema,</l>
<l>qui nunc erat anathema.</l>
<l>iam se Simon non abscondit,</l>
<l>res permiscet et confundit.</l>
<l>iste Simon confundatur,</l>
<l>cui tantum posse datur!</l>
<l>Simon Petrus hunc elusit</l>
<l>et ab alto iusum trusit;</l>
<l>dum superbit motus penna,</l>
<l>datus fuit in gehenna.</l>
<l>quisquis eum imitatur,</l>
<l>cum eodem puniatur</l>
<l>et sepultus in infernum</l>
<l>penas luat in eternum! Amen.</l>
 
 </div2>
<div2 n="11"><head>CARMEN 11</head>
<p>Versus de nummo</p>
 
<l>In terra summus  |   rex est hoc tempore Nummus.</l>
<l>Nummum mirantur  |   reges et ei famulantur.</l>
<l>Nummo venalis  |   favet ordo pontificalis.</l>
<l>Nummus in abbatum  |   cameris retinet dominatum.</l>
<l>Nummum nigrorum  |   veneratur turba priorum.</l>
<l>Nummus magnorum  |   fit iudex conciliorum.</l>
<l>Nummus bella gerit,  |   nec si vult, pax sibi deerit.</l>
<l>Nummus agit lites,  |   quia vult deponere dites.</l>
<l>Erigit ad plenum  |   de stercore Nummus egenum.</l>
<l>Omnia Nummus emit  |   venditque, dat et data demit.</l>
<l>Nummus adulatur,  |   Nummus post blanda minatur.</l>
<l>Nummus mentitur,  |   Nummus verax reperitur.</l>
<l>Nummms periuros  |   miseros facit et perituros.</l>
<l>Nummus avarorum  |   deus est et spes cupidorum.</l>
<l>Nummus in errorem  |   mulierum ducit amorem.</l>
<l>Nummus venales  |   dominas facit imperiales.</l>
<l>Nummus raptores  |   facit ipsos nobiliores.</l>
<l>Nummus habet plures  |   quam celum sidera fures.</l>
<l>Si Nummus placitat,  |   cito cuncta pericula vitat.</l>
<l>Si Nummus vicit,  |   dominus cum iudice dicit:</l>
<l>«Nummus ludebat,  |   agnum niveum capiebat.»</l>
<l>Nummus, rex magnus,  |   dixit: «Niger est meus agnus».</l>
<l>Nummus fautores  |   habet astantes seniores.</l>
<l>Si Nummus loquitur,  |   pauper tacet; hoc bene scitur.</l>
<l>Nummus merores  |   reprimit relevatque labores.</l>
<l>Nummus corda necat  |   sapientum, lumina cecat.</l>
<l>Nummus, ut est certum,  |   stultum docet esse disertum.</l>
<l>Nummus habet medicos,  |   fictos acquirit amicos.</l>
<l>In Nummi mensa  |   sunt splendida fercula densa.</l>
<l>Nummus laudatos  |   pisces comedit piperatos.</l>
<l>Francorum vinum  |   Nummus bibit atque marinum.</l>
<l>Nummus famosas  |   vestes gerit et pretiosas.</l>
<l>Nummo splendorem  |   dant vestes exteriorem.</l>
<l>Nummus eos gestat  |   lapides, quos India prestat.</l>
<l>Nummus dulce putat,  |   quod eum gens tota salutat.</l>
<l>Nummus et invadit  |   et que vult oppida tradit.</l>
<l>Nummus adoratur,  |   quia virtutes operatur:</l>
<l>Hic egros sanat,  |   secat, urit et aspera planat,</l>
<l>Vile facit carum,  |   quod dulce est, reddit amarum</l>
<l>Et facit audire  |   surdum claudumque salire.</l>
<l>De Nummo quedam  |   maiora prioribus edam:</l>
<l>Vidi cantantem  |   Nummum, missam celebrantem;</l>
<l>Nummus cantabat,  |   Nummus responsa parabat;</l>
<l>Vidi, quod flebat,  |   dum sermonem faciebat,</l>
<l>Et subridebat,  |   populum quia decipiebat.</l>
<l>Nullus honoratur  |   sine Nummo, nullus amatur.</l>
<l>Quem genus infamat,  |   Nummus: «Probus est homo!» clamat.</l>
<l>Ecce patet cuique,  |   quod Nummus regnat ubique.</l>
<l>Sed quia consumi  |   poterit cito gloria Nummi,</l>
<l>Ex hac esse schola  |   non vult Sapientia sola.</l>
 
 </div2>
<div2 n="12"><head>CARMEN 12</head>
 
<p><emph>1.</emph></p>
<l>Procurans odium  |   effectu proprio</l>
<l>vix detrahentium  |   gaudet intentio.</l>
<l>nexus est cordium  |   ipsa detractio:</l>
<l>sic per contrarium  |   ab hoste nescio</l>
<l>fit hic provisio;</l>
<l>in hoc amantium  |   felix condicio.</l>
 
<p><emph>2.</emph></p>
<l>Insultus talium  |   prodesse sentio,</l>
<l>tollendi tedium  |   fulsit occasio;</l>
<l>suspendunt gaudium  |   pravo consilio,</l>
<l>sed desiderium  |   auget dilatio:</l>
<l>tali remedio</l>
<l>de spinis hostium  |   uvas vindemio.</l>
 
 </div2>
<div2 n="13"><head>CARMEN 13</head>
 
<p>I.</p>
<l>Invidus invidia comburitur intus et extra.</l>
 
<p>II.</p>
<l>Invidus alterius rebus macrescit opimis.</l>
<l>Invidia Siculi non invenere tyranni</l>
<l>Maius tormentum. qui non moderabitur ire,</l>
<l>Infectum volet esse, dolor quod suaserit aut mens.<app>Horatius, Ep. 1, 2, 57-60</app></l>
 
 
<p>III.</p>
<l>Invidiosus ego, non invidus esse laboro.</l>
 
<p>IV.</p>
<l>Iustius invidia nichil est, que protinus ipsos</l>
<l>Corripit auctores excruciatque suos.</l>
 
<p>V.</p>
<l>Invidiam nimio cultu vitare memento.<app>Dist. Caton. 2, 13, 1</app></l>
 
 
 </div2>
<div2 n="14"><head>CARMEN 14</head>
 
<p><emph>1.</emph></p>
<l>O varium</l>
<l>Fortune lubricum,</l>
<l>dans dubium</l>
<l>tribunal iudicum,</l>
<l>non modicum</l>
<l>paras huic premium,</l>
<l>quem colere</l>
<l>tua vult gratia</l>
<l>et petere</l>
<l>rote sublimia,</l>
<l>dans dubia</l>
<l>tamen, prepostere</l>
<l>de stercore</l>
<l>pauperem erigens,</l>
<l>de rhetore</l>
<l>consulem eligens.</l>
 
<p><emph>2.</emph></p>
<l>Edificat</l>
<l>Fortuna, diruit;</l>
<l>nunc abdicat,</l>
<l>quos prius coluit;</l>
<l>quos noluit,</l>
<l>iterum vendicat</l>
<l>hec opera</l>
<l>sibi contraria,</l>
<l>dans munera</l>
<l>nimis labilia;</l>
<l>mobilia</l>
<l>sunt Sortis federa,</l>
<l>que debiles</l>
<l>ditans nobilitat</l>
<l>et nobiles</l>
<l>premens debilitat.</l>
 
<p><emph>3.</emph></p>
<l>Quid Dario</l>
<l>regnasse profuit?</l>
<l>Pompeïo</l>
<l>quid Roma tribuit?</l>
<l>Succubuit?</l>
<l>uterque gladio.</l>
<l>eligere</l>
<l>media tutius</l>
<l>quam petere</l>
<l>rote sublimius</l>
<l>et gravius</l>
<l>a summo ruere:</l>
<l>fit gravior</l>
<l>lapsus a prosperis</l>
<l>et durior</l>
<l>ab ipsis asperis.</l>
 
<p><emph>4.</emph></p>
<l>Subsidio</l>
<l>Fortune labilis</l>
<l>cur prelio</l>
<l>Troia tunc nobilis,</l>
<l>nunc flebilis</l>
<l>ruit incendio?</l>
<l>quis sanguinis</l>
<l>Romani gratiam,</l>
<l>quis nominis</l>
<l>Greci facundiam,</l>
<l>quis gloriam</l>
<l>fregit Carthaginis?</l>
<l>Sors lubrica,</l>
<l>que dedit, abstulit;</l>
<l>hec unica</l>
<l>que fovit, perculit.</l>
 
<p><emph>5.</emph></p>
<l>Nil gratius</l>
<l>Fortune gratia,</l>
<l>nil dulcius</l>
<l>est inter dulcia</l>
<l>quam gloria,</l>
<l>si staret longius.</l>
<l>sed labitur</l>
<l>ut olus marcidum</l>
<l>et sequitur</l>
<l>agrum nunc floridum,</l>
<l>quem aridum</l>
<l>cras cernes. igitur</l>
<l>improprium</l>
<l>non edo canticum:</l>
<l>o varium</l>
<l>Fortune lubricum.</l>
 
 </div2>
<div2 n="15"><head>CARMEN 15</head>
 
<p><emph>1.</emph></p>
<l>Celum, non animum</l>
<l>mutat stabilitas,</l>
<l>firmans id optimum,</l>
<l>quod mentis firmitas</l>
<l>vovet - cum animi</l>
<l>tamen iudicio;</l>
<l>nam si turpissimi</l>
<l>voti consilio</l>
<l>vis scelus imprimi</l>
<l>facto nefario,</l>
<l>debet hec perimi</l>
<l>facta promissio.</l>
 
<p><emph>2.</emph></p>
<l>Non erat stabilis</l>
<l>gradus, qui cecidit,</l>
<l>pes eius labilis</l>
<l>domus, que occidit.</l>
<l>hinc tu considera,</l>
<l>quid agi censceas,</l>
<l>dum res est libera;</l>
<l>sic sta, ne iaceas;</l>
<l>prius delibera,</l>
<l>quod factum subeas,</l>
<l>ne die postera</l>
<l>sero peniteas.</l>
 
<p><emph>3.</emph></p>
<l>Facti dimidium</l>
<l>habet, qui ceperit,</l>
<l>ceptum negotium</l>
<l>si non omiserit,</l>
<l>non tantum deditus</l>
<l>circa principia,</l>
<l>nedum sollicitus</l>
<l>pro finis gloria;</l>
<l>nam rerum exitus</l>
<l>librat industria,</l>
<l>subit introitus</l>
<l>preceps incuria.</l>
 
<p><emph>4.</emph></p>
<l>Coronat militem</l>
<l>finis, non prelium;</l>
<l>dat hoc ancipitem</l>
<l>metam, is bravium;</l>
<l>iste quod tribuit,</l>
<l>dictat stabilitas;</l>
<l>istud quod metuit,</l>
<l>inducit levitas;</l>
<l>nam palmam annuit</l>
<l>mentis integritas,</l>
<l>quam dari respuit</l>
<l>vaga mobilitas.</l>
 
<p><emph>5.</emph></p>
<l>Mutat cum Proteo</l>
<l>figuram levitas,</l>
<l>assumit ideo</l>
<l>formas incognitas;</l>
<l>vultum constantia</l>
<l>conservans intimum,</l>
<l>alpha principia</l>
<l>et o novissimum</l>
<l>flectens fit media,</l>
<l>dans finem optimum,</l>
<l>mutans in varia</l>
<l>celum, non animum.</l>
 
 </div2>
<div2 n="16"><head>CARMEN 16</head>
 
<p><emph>1.</emph></p>
<l>Fortune plango vulnera</l>
<l>stillantibus ocellis,</l>
<l>quod sua michi munera</l>
<l>subtrahit rebellis.</l>
<l>verum est, quod legitur</l>
<l>fronte capillata,</l>
<l>sed plerumque sequitur</l>
<l>Occasio calvata.</l>
 
<p><emph>2.</emph></p>
<l>In Fortune solio</l>
<l>sederam elatus,</l>
<l>prosperitatis vario</l>
<l>flore coronatus;</l>
<l>quicquid enim florui</l>
<l>felix et beatus,</l>
<l>nunc a summo corrui</l>
<l>gloria privatus.</l>
 
<p><emph>3.</emph></p>
<l>Fortune rota volvitur:</l>
<l>descendo minoratus;</l>
<l>alter in altum tollitur;</l>
<l>nimis exaltatus</l>
<l>rex sedet in vertice -</l>
<l>caveat ruinam!</l>
<l>nam sub axe legimus</l>
<l>Hecubam reginam.</l>
 
 </div2>
<div2 n="17"><head>CARMEN 17</head>
 
<p><emph>1.</emph></p>
<l>O Fortuna,</l>
<l>velut luna</l>
<l>statu variabilis,</l>
<l>semper crescis</l>
<l>aut decrescis;</l>
<l>vita detestabilis</l>
<l>nunc obdurat</l>
<l>et tunc curat</l>
<l>ludo mentis aciem,</l>
<l>egestatem,</l>
<l>potestatem</l>
<l>dissolvit ut glaciem.</l>
 
<p><emph>2.</emph></p>
<l>Sors immanis</l>
<l>et inanis,</l>
<l>rota tu volubilis,</l>
<l>status malus,</l>
<l>vana salus</l>
<l>semper dissolubilis,</l>
<l>obumbrata</l>
<l>et velata</l>
<l>michi quoque niteris;</l>
<l>nunc per ludum</l>
<l>dorsum nudum</l>
<l>fero tui sceleris.</l>
 
<p><emph>3.</emph></p>
<l>Sors salutis</l>
<l>et virtutis</l>
<l>michi nunc contraria,</l>
<l>est affectus</l>
<l>et defectus</l>
<l>semper in angaria.</l>
<l>hac in hora</l>
<l>sine mora</l>
<l>corde pulsum tangite;</l>
<l>quod per sortem</l>
<l>sternit fortem,</l>
<l>mecum omnes plangite!</l>
 
 </div2>
<div2 n="18"><head>CARMEN 18</head>
 
<p>I.</p>
<l>O Fortuna levis! cui vis das munera que vis,</l>
<l>Et cui vis que vis auferet hora brevis.</l>
 
<p>II.</p>
<l>Passibus ambiguis Fortuna volubilis errat</l>
<l>Et manet in nullo certa tenaxque loco;</l>
<l>Sed modo leta manet, modo vultus sumit acerbos,</l>
<l>Et tantum constans in levitate manet.</l>
<l>Ovid. Trist. 5, 8, 15-18</l>
 
<p>III.</p>
<l>Dat Fortuna bonum, sed non durabile donum;</l>
<l>Attollit pronum, faciens de rege colonum.</l>
 
<p>IV.</p>
<l>Quos vult Sors ditat, quos non vult, sub pede tritat.</l>
 
<p>V.</p>
<l>Qui petit alta nimis, retro lapsus ponitur imis.</l>
 
 
 </div2>
<div2 id="18a"><head>CARMEN 18a</head>
 
<l>Regnabo; regno;  |  regnavi; sum sine regno.</l>
 
 </div2>
<div2 n="19"><head>CARMEN 19</head>
<p>ca. 1170</p>
<p>Gualterius de Castillione (ca. 1135 - ca. 1179)</p>

 
<p><emph>1.</emph></p>
<l>Fas et nefas ambulant</l>
<l>pene passu pari;</l>
<l>prodigus non redimit</l>
<l>vitium avari;</l>
<l>virtus temperantia</l>
<l>quadam singulari</l>
<l>debet medium</l>
<l>ad utrumque vitium</l>
<l>caute contemplari.</l>
 
<p><emph>2.</emph></p>
<l>Si legisse memoras</l>
<l>ethicam Catonis,</l>
<l>in qua scriptum legitur:</l>
<l>«ambula cum bonis»,</l>
<l>cum ad dandi gloriam</l>
<l>animum disponis,</l>
<l>supra cetera</l>
<l>primum hoc considera,</l>
<l>quis sit dignus donis.</l>
 
<p><emph>3.</emph></p>
<l>Vultu licet hilari,</l>
<l>verbo licet blando</l>
<l>sis equalis omnibus;</l>
<l>unum tamen mando:</l>
<l>si vis recte gloriam</l>
<l>promereri dando,</l>
<l>primum videas</l>
<l>granum inter paleas,</l>
<l>cui des et quando.</l>
 
<p><emph>4.</emph></p>
<l>Dare non ut convenit</l>
<l>non est a virtute,</l>
<l>bonum est secundum quid,</l>
<l>sed non absolute;</l>
<l>digne dare poteris</l>
<l>et mereri tute</l>
<l>famam muneris,</l>
<l>si me prius noveris</l>
<l>intus et in cute.</l>
 
<p><emph>5.</emph></p>
<l>Si prudenter triticum</l>
<l>paleis emundas,</l>
<l>famam emis munere;</l>
<l>sed caveto, dum das,</l>
<l>largitatis oleum</l>
<l>male non effundas.</l>
<l>in te glorior:</l>
<l>cum sim Codro Codrior,</l>
<l>omnibus habundas.</l>
 
 </div2>
<div2 n="20"><head>CARMEN 20</head>
 
<p>I.</p>
<l>Est modus in verbis, duo sunt contraria verba:</l>
<l>«Do das» et «teneo» contendunt lite superba.</l>
<l>Per «do das» largi conantur semper amari,</l>
<l>Set «teneo tenui» miseri potiuntur avari.</l>
 
<p>II.</p>
<l>Sicut in omne quod est mensuram ponere prodest,</l>
<l>Sic sine mensura non stabit regia cura.</l>
 
<p>III.</p>
<l>Virtus est medium vitiorum utrimque reductum,</l>
<l>Et mala sunt vicina bonis; errore sub illo</l>
<l>Virtus pro vitio crimina sepe tulit.<app>Horatius, Ep. 1,18,9, Ovidius, Remedia 323/24</app></l>
 
 
<p>IV.</p>
<l>Dum stultus vitat vitia, in contraria currit;</l>
<l>Fallit enim vitium specie virtutis et umbra.<app>Horatius, Sat. 1, 2, 24, Juvenalis 14, 109</app></l>
 
 
 </div2>
<div2 n="21"><head>CARMEN 21</head>
<p>Philippus Cancellarius (ca. 1170 - 1236)</p>
 
<p><emph>1.</emph></p>
<l>Veritas veritatum,</l>
<l>via, vita, veritas,</l>
<l>per veritatis semitas</l>
<l>eliminans peccatum!</l>
<l>te verbum incarnatum</l>
<l>clamant fides, spes, caritas,</l>
<l>tu prime pacis statum</l>
<l>reformas post reatum,</l>
<l>tu post carnis delicias</l>
<l>das gratias,</l>
<l>ut facias</l>
<l>beatum.</l>
<l>o quam mira potentia,</l>
<l>quam regia</l>
<l>vox principis,</l>
<l>cum egrotanti precipis:</l>
<l>«surge, tolle grabatum!»</l>
 
<p><emph>2.</emph></p>
<l>Omnia sub peccato</l>
<l>clausit Ade meritum;</l>
<l>dum pronior in vetitum</l>
<l>non paruit mandato,</l>
<l>de statu tam beato</l>
<l>nos dedit in interitum;</l>
<l>de morsu venenato</l>
<l>fel inhesit palato</l>
<l>per hoc culpe dispendium</l>
<l>in vitium</l>
<l>nascentium</l>
<l>translato.</l>
<l>mortis amare poculum</l>
<l>in seculum</l>
<l>transfunditur,</l>
<l>nil cui dulce bibitur</l>
<l>de vase vitiato.</l>
 
<p><emph>3.</emph></p>
<l>Spiritus veritatis,</l>
<l>spiritus consilii</l>
<l>modo penam supplicii</l>
<l>non reddit pro peccatis,</l>
<l>ut timor castitatis,</l>
<l>quo revertentur filii,</l>
<l>castiget in prelatis</l>
<l>fermentum vetustatis.</l>
<l>sed quando sponsus veniet,</l>
<l>inveniet,</l>
<l>quid faciet</l>
<l>ingratis.</l>
<l>non huic penam abstulit,</l>
<l>cui distulit,</l>
<l>sed animam</l>
<l>nunc impinguat ad victimam</l>
<l>adeps iniquitatis.</l>
 
<p><emph>4.</emph></p>
<l>Tarditas prelatorum</l>
<l>iudicem exasperat;</l>
<l>sed his qui solus reserat</l>
<l>medullas animorum,</l>
<l>a fructibus eorum</l>
<l>novit eos et tolerat,</l>
<l>quos extra viam morum</l>
<l>fert impetus errorum.</l>
<l>sed «ecce» clamat «venio</l>
<l>cum gladio</l>
<l>fiagitio</l>
<l>malorum!»</l>
<l>et cum purgabit aream,</l>
<l>tunc paleam</l>
<l>abiciet:</l>
<l>sic erit, quando veniet</l>
<l>ille Sanctus Sanctorum.</l>
 
<p><emph>5.</emph></p>
<l>Cecidit in preclaris</l>
<l>hominum funiculus;</l>
<l>sed nostre mentis oculus</l>
<l>per vias huius maris</l>
<l>ad vie singularis</l>
<l>metam contendit sedulus.</l>
<l>sed luxus secularis</l>
<l>per ministros altaris</l>
<l>nunc solis vacat opibus</l>
<l>patentibus</l>
<l>hiatibus</l>
<l>avaris.</l>
<l>sic per prelatos mammone</l>
<l>mors anime</l>
<l>concipitur,</l>
<l>dum cunctis male vivitur</l>
<l>ad formam exemplaris.</l>
 
 </div2>
<div2 n="22"><head>CARMEN 22</head>
<p>Philippus Cancellarius (ca. 1170 - 1236)</p>

 
<p><emph>1.</emph></p>
<l>Homo, quo vigeas</l>
<l>vide!</l>
<l>Dei</l>
<l>fidei</l>
<l>adhereas,</l>
<l>in spe gaudeas,</l>
<l>et in fide</l>
<l>intus ardeas,</l>
<l>foris</l>
<l>luceas,</l>
<l>turturis retorqueas</l>
<l>os ad ascellas.</l>
<l>docens ita</l>
<l>verbo, vita</l>
<l>oris</l>
<l>vomere</l>
<l>de cordibus fidelium</l>
<l>evellas</l>
<l>lolium,</l>
<l>lilium</l>
<l>insere</l>
<l>rose,</l>
<l>ut alium</l>
<l>per hoc corripere</l>
<l>speciose</l>
<l>valeas.</l>
<l>virtuti,</l>
<l>saluti</l>
<l>omnium</l>
<l>studeas,</l>
<l>noxias</l>
<l>delicias</l>
<l>detesteris,</l>
<l>opera</l>
<l>considera,</l>
<l>que si non feceris,</l>
<l>damnaberis.</l>
<l>hac in via</l>
<l>milita</l>
<l>gratie</l>
<l>et premia</l>
<l>cogita</l>
<l>patrie,</l>
<l>et sic tuum</l>
<l>cor in perpetuum</l>
<l>gaudebit.</l>
 
 </div2>
<div2 n="23"><head>CARMEN 23</head>
 
<p><emph>1.</emph></p>
<l>Vide, qui nosti litteras</l>
<l>et bene doces vivere,</l>
<l>quid sit doctrina littere,</l>
<l>de quo et ad quid referas.</l>
<l>diligenter considera,</l>
<l>si sis doctor, quid doceas,</l>
<l>et quod doces, hoc teneas,</l>
<l>ne tua perdant opera</l>
<l>eterna Christi munera.</l>
 
<p><emph>2.</emph></p>
<l>Vide, qui colis studium</l>
<l>pro Dei ministerio,</l>
<l>ne abutaris studio</l>
<l>suspirans ad dispendium</l>
<l>lucri, nec te participes</l>
<l>coniuge vite vitio;</l>
<l>namque multos invenio,</l>
<l>qui sunt huius participes,</l>
<l>ecclesiarum principes.</l>
 
<p><emph>3.</emph></p>
<l>Vide, qui debes sumere</l>
<l>religionis gloriam</l>
<l>summi per Dei gratiam,</l>
<l>ne te possit decipere</l>
<l>nec trudat in interitum</l>
<l>Philisteus improvide</l>
– namque prodent te Dalide –
<l>ut non amittas meritum,</l>
<l>Deus, tuorum militum.</l>
 
 </div2>
<div2 n="24"><head>CARMEN 24</head>
 
<l>Iste mundus  |  furibundus  |  falsa prestat gaudia,</l>
<l>Quia fluunt  |  et decurrunt  |  ceu campi lilia.</l>
<l>Laus mundana,  |  vita vana  |  vera tollit premia,</l>
<l>Nam impellit  |  et submergit  |  animas in tartara.</l>
<l>Lex carnalis  |  et mortalis  |  valde transitoria</l>
<l>Fugit, transit  |  velut umbra,  |  que non est corporea.</l>
<l>Quod videmus  |  vel tenemus  |  in presenti patria,</l>
<l>Dimittemus  |  et perdemus  |  quasi quercus folia.</l>
<l>Fugiamus,  |  contemnamus  |  huius vite dulcia,</l>
<l>Ne perdamus  |  in futuro  |  pretiosa munera!</l>
<l>Conteramus,  |  confringamus  |  carnis desideria,</l>
<l>Ut cum iustis  |  et electis  |  in celesti gloria</l>
<l>Gratulari  |  mereamur  |  per eterna secula!</l>
<l>Amen.</l>
 
 </div2>
<div2 n="25"><head>CARMEN 25</head>
 
<l>Vivere sub meta  |  lex precipit atque propheta.</l>
<l>Est velut unda maris  |  vox, gloria, laus popularis.</l>
<l>Omina sunt hominum tenui pendentia filo.  (Ovidius, Ex Ponto 4, 3, 35)</l>
<l>Qui differt penas,  |  peccandi laxat habenas.</l>
<l>Nil fieri stulte  |  credit, qui peccat inulte.</l>
<l>Discit enim citius meminitque libentius illud,  (Horatius, Ep. 2, 2, 262)</l>
<l>Quod quis deridet, quam quod probat et veneratur.  (Horatius, Ep. 2, 2, 263)</l>


 </div2>
<div2 n="26"><head>CARMEN 26</head>
<p>Philippus Cancellarius (ca. 1170 - 1236)</p>

 
<p><emph>1.</emph></p>
<l>Ad cor tuum revertere,</l>
<l>condicionis misere</l>
<l>homo! cur spernis vivere?</l>
<l>cur dedicas te vitiis?</l>
<l>cur indulges malitiis?</l>
<l>cur excessus non corrigis</l>
<l>nec gressus tuos dirigis</l>
<l>in semitis iustitie,</l>
<l>sed contra te cotidie</l>
<l>iram Dei exasperas?</l>
<l>in te succidi metue</l>
<l>radices ficus fatue,</l>
<l>cum fructus nullos atteras!</l>
 
<p><emph>2.</emph></p>
<l>O condicio misera!</l>
<l>considera,</l>
<l>quam aspera</l>
<l>sit hec vita, mors altera,</l>
<l>que sic immutat statum!</l>
<l>cur non purgas reatum</l>
<l>sine mora,</l>
<l>cum sit hora</l>
<l>tibi mortis incognita!</l>
<l>et in vita</l>
<l>caritas, que non proficit,</l>
<l>prorsus aret et deficit</l>
<l>nec efficit</l>
<l>beatum.</l>
 
<p><emph>3.</emph></p>
<l>Si vocatus ad nuptias</l>
<l>advenias</l>
<l>sine veste nuptiali,</l>
<l>a curia regali</l>
<l>expelleris,</l>
<l>et obviam si veneris</l>
<l>sponso lampade vacua,</l>
<l>es quasi virgo fatua.</l>
 
<p><emph>4.</emph></p>
<l>Ergo vide, ne dormias,</l>
<l>sed vigilans aperias</l>
<l>Domino, cum pulsaverit!</l>
<l>beatus, quem invenerit</l>
<l>vigilantem, cum venerit!</l>
 
 </div2>
<div2 n="27"><head>CARMEN 27</head>
<p>Philippus Cancellarius (ca. 1170 - 1236)</p>

 
<p><emph>1.</emph></p>
<l>Bonum est confidere</l>
<l>in dominorum Domino,</l>
<l>bonum est spem ponere</l>
<l>in spei nostre termino.</l>
<l>qui de regum potentia,</l>
<l>non de Dei clementia</l>
<l>spem concipis,</l>
<l>te decipis</l>
<l>et excipis</l>
<l>ab aula summi principis.</l>
<l>quid in opum aggere</l>
<l>exaggeras peccatum?</l>
<l>in Deo cogitatum</l>
<l>tuum iacta,</l>
<l>prius acta</l>
<l>studeas corrigere,</l>
<l>in labore manuum</l>
<l>et sudore vultuum</l>
<l>pane tuo vescere!</l>
 
<p><emph>2.</emph></p>
<l>Carnis ab ergastulo</l>
<l>liber eat spiritus,</l>
<l>ne peccati vinculo</l>
<l>vinciatur</l>
<l>et trahatur</l>
<l>ad inferni gemitus,</l>
<l>ubi locus flentium,</l>
<l>ubi stridor dentium,</l>
<l>ubi pena gehennali</l>
<l>affliguntur omnes mali</l>
<l>in die novissimo,</l>
<l>in die gravissimo,</l>
<l>quando iudex venerit,</l>
<l>ut trituret aream</l>
<l>et exstirpet vineam,</l>
<l>que fructum non fecerit.</l>
<l>sic granum a palea</l>
<l>separabit,</l>
<l>congregabit</l>
<l>triticum in horrea.</l>
 
<p><emph>3.</emph></p>
<l>O beati</l>
<l>mundo corde,</l>
<l>quos peccati</l>
<l>tersa sorde</l>
<l>vitium non inquinat,</l>
<l>scelus non examinat,</l>
<l>nec arguunt peccata,</l>
<l>qui Domini mandata</l>
<l>custodiunt</l>
<l>et sitiunt!</l>
<l>beati qui esuriunt</l>
<l>et confidunt in Domino</l>
<l>nec cogitant de crastino!</l>
<l>beati qui non implicant</l>
<l>se curis temporalibus,</l>
<l>qui talentum multiplicant</l>
<l>et verbum Dei predicant</l>
<l>omissis secularibus!</l>
 
 </div2>
<div2 n="28"><head>CARMEN 28</head>
<p>Otloh Ratisbonensis (ca. 1010 - ca. 1070)</p>

 
<l>Laudat rite Deum,  |  qui vere diligit illum.</l>
<l>Lumbos precingit,  |  qui carnis vota restringit.</l>
<l>Maxime querendum,  |  quod semper erit retinendum.</l>
<l>Nil peccant oculi,  |  si mens velit his dominari.</l>
<l>Ne tardare velis,  |  si quem convertere possis.</l>
<l>Nisus stultorum  |  par semper erit sociorum.</l>
<l>Omne, quod est iustum,  |  merito dici valet unum.</l>
<l>Os, quod mentitur,  |  animam iugulare probatur.</l>
<l>O quantis curis  |  mens indiget omnibus horis!</l>
<l>Peccans cottidie  |  studeat se mox reparare.</l>

<l>De conversione hominum</l>
 </div2>
<div2 n="29"><head>CARMEN 29</head>
<p>Petrus Blesensis (ca. 1135 - ca. 1204)</p>

 
<p><emph>1.</emph></p>
<l>In lacu miserie</l>
<l>et luto luxurie</l>
<l>volveris, inutile</l>
<l>tempus perdens, Panphile!</l>
<l>cur offensas numinum</l>
<l>aut derisum hominum</l>
<l>non metuis,</l>
<l>dum destruis</l>
<l>corpus, rem et animam?</l>
<l>salva saltem ultimam</l>
<l>vite portiunculam,</l>
<l>offerens celestibus</l>
<l>pro iuvente floribus</l>
<l>senectutis stipulam!</l>
 
<p><emph>2.</emph></p>
<l>Forsan ludo Veneris</l>
<l>ultra vires ureris,</l>
<l>ut amoris tedium</l>
<l>tibi sit remedium.</l>
<l>sed si te medullitus</l>
<l>exsiccatum penitus</l>
<l>exhaurias,</l>
<l>ut febrias,</l>
<l>nichil tamen proficis,</l>
<l>dum ad tempus deficis;</l>
<l>nam insurget artius</l>
<l>Hydra multiplicior,</l>
<l>et post casum fortior</l>
<l>surget Terre filius.</l>
 
<p><emph>3.</emph></p>
<l>Ut stes pede stabili</l>
<l>sine casu facili,</l>
<l>cave precipitium,</l>
<l>devitando vitium.</l>
<l>sed si te vexaverit</l>
<l>aut si comprehenderit</l>
<l>Egyptia,</l>
<l>mox pallia</l>
<l>fugitivus desere,</l>
<l>nec lucteris temere;</l>
<l>nam resistens vincitur</l>
<l>in hoc belli genere,</l>
<l>et qui novit cedere,</l>
<l>fugiendo fugitur.</l>
 
 </div2>
<div2 n="30"><head>CARMEN 30</head>
<p>ca. 1170</p>
<p>Petrus Blesensis (ca. 1135 - ca. 1204)</p>

 
<p><emph>1.</emph></p>
<l>Dum iuventus floruit,</l>
<l>licuit  |   et libuit</l>
<l>facere, quod placuit,</l>
<l>iuxta voluntatem</l>
<l>currere,  |   peragere</l>
<l>carnis voluptatem.</l>
 
<p><emph>2.</emph></p>
<l>Amodo sic agere,</l>
<l>vivere  |   tam libere,</l>
<l>talem vitam ducere</l>
<l>viri vetat etas,</l>
<l>perimit  |   et eximit</l>
<l>leges assuetas.</l>
 
<p><emph>3.</emph></p>
<l>Etas illa monuit,</l>
<l>docuit,  |   consuluit,</l>
<l>sic et etas annuit:</l>
<l>«nichil est exclusum!»</l>
<l>omnia  |   cum venia</l>
<l>contulit ad usum.</l>
 
<p><emph>4.</emph></p>
<l>Volo resipiscere,</l>
<l>linquere,  |   corrigere,</l>
<l>quod commisi temere;</l>
<l>deinceps intendam</l>
<l>seriis,  |   pro vitiis</l>
<l>virtutes rependam.</l>
 
 </div2>
<div2 n="31"><head>CARMEN 31</head>
<p>ca. 1170/80</p>
<p>Petrus Blesensis (ca. 1135 - ca. 1204)</p>

 
<p><emph>1.</emph></p>
<l>Vite perdite</l>
<l>me legi</l>
<l>subdideram,</l>
<l>minus licite</l>
<l>dum fregi,</l>
<l>quod voveram;</l>
<l>sed ad vite vesperam</l>
<l>corrigendum legi,</l>
<l>quicquid ante perperam</l>
<l>puerilis egi.</l>
 
<p><emph>2.</emph></p>
<l>Rerum exitus</l>
<l>dum quero</l>
<l>discutere,</l>
<l>falsum penitus</l>
<l>a vero</l>
<l>discernere,</l>
<l>falso fallor opere,</l>
<l>bravium si spero</l>
<l>me virtutum metere,</l>
<l>vitia dum sero.</l>
 
<p><emph>3.</emph></p>
<l>Non sum duplici</l>
<l>perplexus</l>
<l>itinere,</l>
<l>nec addidici</l>
<l>reflexus</l>
<l>a venere,</l>
<l>nec fraudavi temere</l>
<l>coniugis amplexus;</l>
<l>Dalidam persequere,</l>
<l>ne fraudetur sexus!</l>
 
<p><emph>4.</emph></p>
<l>Famem siliqua</l>
<l>porcorum</l>
<l>non abstulit,</l>
<l>que ad lubrica</l>
<l>errorum</l>
<l>me contulit.</l>
<l>sed scriptura consulit,</l>
<l>viam intrem morum,</l>
<l>que prelarga protulit</l>
<l>pabula donorum.</l>
 
<p><emph>5.</emph></p>
<l>Dum considero,</l>
<l>quid Dine</l>
<l>contigerit,</l>
<l>finem confero</l>
<l>rapine</l>
<l>quis fuerit;</l>
<l>scio: vix evaserit</l>
<l>mens corrupta fine,</l>
<l>diu quam contraxerit,</l>
<l>maculam sentine.</l>
 
<p><emph>6.</emph></p>
<l>Preter meritum</l>
<l>me neci</l>
<l>non dedero,</l>
<l>si ad vomitum,</l>
<l>quem ieci,</l>
<l>rediero,</l>
<l>nec a verbo aspero</l>
<l>liberum me feci,</l>
<l>servus si serviero</l>
<l>vitiorum feci.</l>
 
<p><emph>7.</emph></p>
<l>Vie veteris</l>
<l>immuto</l>
<l>vestigia,</l>
<l>ire Veneris</l>
<l>refuto</l>
<l>per devia:</l>
<l>via namque regia</l>
<l>curritur in tuto;</l>
<l>si quis cedit alia,</l>
<l>semper est in luto.</l>
 
<p><emph>8.</emph></p>
<l>Beli solium,</l>
<l>Sinonis</l>
<l>astutiam,</l>
<l>confer Tullium,</l>
<l>Zenonis</l>
<l>prudentiam:</l>
<l>nil conferre sentiam,</l>
<l>his abutens bonis,</l>
<l>ni fugando fugiam</l>
<l>Dalidam Samsonis.</l>
 
<p><emph>9.</emph></p>
<l>Ergo veniam</l>
<l>de rei</l>
<l>miseria</l>
<l>ut inveniam</l>
<l>de Dei</l>
<l>clementia:</l>
<l>hec et his similia</l>
<l>quod peregi, rei</l>
<l>sola parcens gratia</l>
<l>miserere mei!</l>
 
 </div2>
<div2 n="32"><head>CARMEN 32</head>
 
<p>I.</p>
<l>Cur homo torquetur?  |   ne fastus ei dominetur.</l>
<l>Cur homo torquetur?  |   ut ei meritum cumuletur.</l>
<l>Cur homo torquetur?  |   ut Christus glorificetur.</l>
<l>Cur homo torquetur?  |   ut penis culpa pietur.</l>
<l>Cur homo torquetur?  |   ut dupliciter crucietur.</l>
 
<p>II.</p>
<l>Gratia sola Dei,  |   quos vult. facit alta mereri.</l>


 </div2>
<div2 n="33"><head>CARMEN 33</head>
<p>Petrus Blesensis (ca. 1135 - ca. 1204)</p>

 
<p><emph>1.</emph></p>
<l>Non te lusisse pudeat,</l>
<l>sed ludum non incidere</l>
<l>et que lusisti temere,</l>
<l>ad vite frugem vertere.</l>
<l>magistra morum doceat</l>
<l>te ratio,</l>
<l>ut dignus pontificio,</l>
<l>divini dono numinis,</l>
<l>ad laudem Christi nominis</l>
<l>fungaris sacerdotio.</l>
 
<p><emph>2.</emph></p>
<l>Sis pius, iustus, sobrius,</l>
<l>prudens, pudicus, humilis,</l>
<l>in lege Dei docilis,</l>
<l>et ne sis arbor sterilis;</l>
<l>tuo te regas aptius</l>
<l>officio,</l>
<l>expulso procul vitio</l>
<l>munderis labe criminis,</l>
<l>ut mundus munde Virginis</l>
<l>ministres in altario.</l>
 
<p><emph>3.</emph></p>
<l>Pius protector pauperum</l>
<l>omni petenti tribue,</l>
<l>malos potenter argue</l>
<l>manusque sacras ablue</l>
<l>a sordidorum munerum</l>
<l>contagio,</l>
<l>nullus te palpet premio,</l>
<l>quesita gratis gratia</l>
<l>largire beneficia,</l>
<l>sed dignis beneficio.</l>
 
<p><emph>4.</emph></p>
<l>Non des ministris scelerum</l>
<l>non tua, sed ecclesie,</l>
<l>sub pietatis specie;</l>
<l>non abutaris impie</l>
<l>commisso tibi pauperum</l>
<l>suffragio,</l>
<l>nil a te ferat histrio,</l>
<l>et tibi non allicias</l>
<l>infames amicitias</l>
<l>de Christi patrimonio.</l>
 
<p><emph>5.</emph></p>
<l>Ministros immunditie</l>
<l>a te repellas longius:</l>
<l>bonorum vitam fortius</l>
<l>pravus depravat socius</l>
<l>et afficit infamie</l>
<l>dispendio;</l>
<l>sic trahitur presumptio</l>
<l>a convictu similium,</l>
<l>prelati vita vilium</l>
<l>vilescit contubernio.</l>
 
<p><emph>6.</emph></p>
<l>Caute dispone domui,</l>
<l>pauca, sed vera loquere,</l>
<l>verba confirmes opere,</l>
<l>quia non decet temere</l>
<l>os sacerdotis pollui</l>
<l>mendacio;</l>
<l>prudentium consilio</l>
<l>te frui non displiceat,</l>
<l>nec te sinistre moveat</l>
<l>salubris exhortatio.</l>
 
<p><emph>7.</emph></p>
<l>Teneris, ut abstineas</l>
<l>ab omni mala specie,</l>
<l>sub freno temperantie</l>
<l>magistra pudicitie,</l>
<l>sobrietate, floreas,</l>
<l>ne vario</l>
<l>vagoque desiderio</l>
<l>declines ad illecebras,</l>
<l>sed cece mentis tenebras</l>
<l>purga virtutis radio.</l>
 
 </div2>
<div2 n="34"><head>CARMEN 34</head>
<p>Philippus Cancellarius (ca. 1170 - 1236)</p>

 
<p><emph>1.</emph></p>
<l>Deduc, Sion, uberrimas</l>
<l>velut torrentem lacrimas!</l>
<l>nam qui pro tuis patribus</l>
<l>nati sunt tibi filii,</l>
<l>quorum dedisti manibus</l>
<l>tui sceptrum imperii,</l>
<l>fures et furum socii</l>
<l>turbato rerum ordine</l>
<l>abutuntur regimine</l>
<l>pastoralis officii.</l>
 
<p><emph>2.</emph></p>
<l>Ad corpus infirmitas</l>
<l>capitis descendit,</l>
<l>singulosque gravitas</l>
<l>artus apprehendit,</l>
<l>refrigescit karitas,</l>
<l>nec iam se extendit</l>
<l>ad amorem proximi;</l>
<l>nam videmus opprimi</l>
<l>pupilum a potente,</l>
<l>nec est qui salvum faciat</l>
<l>vel qui iustum eripiat</l>
<l>ab impio premente.</l>
 
<p><emph>3.</emph></p>
<l>Vide, Deus ultionum,</l>
<l>vide, videns omnia,</l>
<l>quod spelunca vispillonum</l>
<l>facta est Ecclesia,</l>
<l>quod in templum Salomonis</l>
<l>venit princeps Babylonis</l>
<l>et excelsum sibi thronum</l>
<l>posuit in medio!</l>
<l>sed arrepto gladio</l>
<l>scelus hoc ulciscere!</l>
<l>veni, iudex gentium,</l>
<l>cathedras vendentium</l>
<l>columbas evertere!</l>
 
 </div2>
<div2 n="35"><head>CARMEN 35</head>
 
<p><emph>1.</emph></p>
<l>Magnus maior maximus,</l>
<l>parvus minor minimus:</l>
<l>gradus istos repperi,</l>
<l>per quos gradus comperi</l>
<l>augeri et conteri</l>
<l>gradus status hominis,</l>
<l>prout datur dignitas,</l>
<l>dignitatum quantitas</l>
<l>quantitasque nominis.</l>
 
<p><emph>2.</emph></p>
<l>Magni parvus extiti,</l>
<l>parvi magnus meriti,</l>
<l>parveque sunt gratie</l>
<l>diviti contrarie:</l>
<l>cui plus datur hodie,</l>
<l>magis est obnoxius,</l>
<l>quique minus habuit</l>
<l>et minus attribuit,</l>
<l>minus reddit gratius.</l>
 
<p><emph>3.</emph></p>
<l>Viri fratres presules,</l>
<l>rationis consules,</l>
<l>me non imitemini!</l>
<l>ne sic operemini</l>
<l>super gregem Domini,</l>
<l>pervigil sit animus,</l>
<l>sit lumen in manibus,</l>
<l>presit custos renibus</l>
<l>magnus maior maximus!</l>
 
 </div2>
<div2 n="36"><head>CARMEN 36</head>
 
<p><emph>1a.</emph></p>
<l>Nulli beneficium</l>
<l>iuste penitudinis</l>
<l>amputatur,</l>
<l>nulli maius vitium</l>
<l>quam ingratitudinis</l>
<l>imputatur.</l>
<l>ergo, presul confitens,</l>
<l>esto vere penitens,</l>
<l>quia nil confessio</l>
<l>lavat, cui contritio</l>
<l>denegatur.</l>
 
<p><emph>1b.</emph></p>
<l>Si confessus fueris</l>
<l>ore, fit confessio</l>
<l>ad salutem,</l>
<l>corde si contereris;</l>
<l>animi contritio</l>
<l>dat virtutem,</l>
<l>ut salutem habeas;</l>
<l>ut virtutem teneas,</l>
<l>relictis prioribus</l>
<l>tuam orna moribus</l>
<l>iuventutem.</l>
 
<p><emph>2a.</emph></p>
<l>Virtute, non sanguine</l>
<l>decet niti;</l>
<l>sub honorum culmine</l>
<l>corde miti</l>
<l>foveas innoxium;</l>
<l>reprime flagitium</l>
<l>superbi et impii;</l>
<l>supremi iudicii</l>
<l>memor iuste iudica,</l>
<l>predicans non claudica.</l>
 
<p><emph>2b.</emph></p>
<l>Tuum sit contemnere</l>
<l>contemnentes</l>
<l>et fovere munere</l>
<l>nil habentes.</l>
<l>relevato debiles</l>
<l>et exaltes bumiles.</l>
<l>in te sit humilitas,</l>
<l>cui mixta sit gravitas,</l>
<l>ut lene corripias</l>
<l>et serene lenias.</l>
 
<p><emph>3a.</emph></p>
<l>Cui magis committitur,</l>
<l>ab eo plus exigitur.</l>
<l>quid Domino retribuis</l>
<l>pro tot, que tibi tribuit,</l>
<l>quod lac et lanam eruis</l>
<l>gregis, cuius constituit</l>
<l>te pastorem?</l>
<l>sed cave ne, cum venerit,</l>
<l>te districte tunc conterat</l>
<l>ut raptorem!</l>
<l>districtus iudex aderit;</l>
<l>nunc sustinens considerat</l>
<l>peccatorem.</l>
 
<p><emph>3b.</emph></p>
<l>Cum subiectis ne pereas,</l>
<l>exempla prava timeas</l>
<l>in subiectos transfundere;</l>
<l>nam quanto gradus altior</l>
<l>cum graviori pendere,</l>
<l>tanto labenti gravior</l>
<l>lapsus datur.</l>
<l>ne desperes, si criminis</l>
<l>in latens precipitium</l>
<l>pes labatur,</l>
<l>nam iuste penitudinis</l>
<l>nemini beneficium</l>
<l>amputatur.</l>
 
 </div2>
<div2 n="37"><head>CARMEN 37</head>
<p>ca. 1187/88</p>
 
<p><emph>1.</emph></p>
<l>In Gedeonis area</l>
<l>vellus aret extentum,</l>
<l>et demolitur tinea</l>
<l>regale vestimentum,</l>
<l>superhabundat palea,</l>
<l>que sepelit frumentum,</l>
<l>et loquitur iumentum,</l>
<l>nec redit bos ad horrea,</l>
<l>sed sequitur carpentum.</l>
 
<p><emph>2.</emph></p>
<l>Exit rumor discriminis</l>
<l>de Grandimontis cella,</l>
<l>que tam sancte dulcedinis</l>
<l>late fundebat mella;</l>
<l>preposteratur ordinis</l>
<l>plantatio novella,</l>
<l>dum movet in se bella,</l>
<l>bases in summo culminis</l>
<l>ponens, non capitella.</l>
 
<p><emph>3.</emph></p>
<l>Quod sanctum sacerdotium,</l>
<l>quod unctio regalis</l>
<l>se curvet ad imperium</l>
<l>et vocem subiugalis,</l>
<l>humanum est mysterium</l>
<l>et furor laicalis.</l>
<l>favor tamen venalis,</l>
<l>qui non intrant per ostium,</l>
<l>fovet eos sub alis.</l>
 
<p><emph>4.</emph></p>
<l>Clausa quondam religio</l>
<l>vel otium secretum</l>
<l>nunc subiacet opprobrio</l>
<l>per vulgus indiscretum,</l>
<l>quod tali tirocinio</l>
<l>non erat assuetum;</l>
<l>et, quod format, decretum</l>
<l>non legis patrocinio</l>
<l>nec litteris est fretum.</l>
 
<p><emph>5.</emph></p>
<l>Sub brevi doctus tempore</l>
<l>stultus dum incappatur,</l>
<l>pleno prophetat pectore,</l>
<l>ructans interpretatur</l>
<l>et disputat cum rhetore,</l>
<l>qui tacet et miratur,</l>
<l>quod vir iustus tollattur</l>
<l>et assumptus de stercore</l>
<l>sententias loquatur.</l>
 
<p><emph>6.</emph></p>
<l>Ve, ve, qui regis filiam</l>
<l>das in manu lenonis!</l>
<l>ve, qui profanas gloriam</l>
<l>tante devotionis,</l>
<l>qui cellam pigmentariam</l>
<l>et opus Salomonis</l>
<l>fraude rapis predonis,</l>
<l>si certius inspiciam</l>
<l>ad rem condicionis!</l>
 
 </div2>
<div2 n="38"><head>CARMEN 38</head>
<p>Otloh Ratisbonensis (ca. 1010 - ca. 1070)</p>

<p> 
<l>Doctrine verba paucis  |  prosunt sine factis.</l>
<l>Eloquium sanctum  |  pretiosum fit super aurum.</l>
<l>Expers doctrine  |  tenebras patietur ubique.</l>
<l>Est quasi vas vacuum,  |  cui cura deest animarum.</l></p>
 
 </div2>
<div2 n="39"><head>CARMEN 39</head>
<p>ca. 1120</p>
 
<p><emph>1.</emph></p>
<l>In huius mundi patria</l>
<l>regnat idolatria;</l>
<l>ubique sunt venalia</l>
<l>dona spiritalia.</l>
<l>custodes sunt raptores</l>
<l>atque lupi pastores,</l>
<l>principes et reges</l>
<l>subverterunt leges.</l>
<l>hac incerta domo</l>
<l>insanit omnis homo.</l>
<l>sed ista cum vento</l>
<l>transibunt in momento.</l>
 
<p><emph>2.</emph></p>
<l>Lia placet lipposa,</l>
<l>sed Rachel flet formosa,</l>
<l>que diu manens sterilis</l>
<l>ob immanitatem sceleris</l>
<l>generat anicilla;</l>
<l>nam Raab ancilla</l>
<l>navem mundi mersit,</l>
<l>discordia dispersit</l>
<l>mortis seminaria,</l>
<l>et mundi luminaria</l>
<l>luminant obscure;</l>
<l>pauci vivunt secure.</l>
 
<p><emph>3.</emph></p>
<l>Doctores apostolici</l>
<l>et iudices katholici</l>
<l>quidam colunt Albinum</l>
<l>et diligunt Rufinum,</l>
<l>cessant iudicare</l>
<l>et student devorare</l>
<l>gregem sibi commissum;</l>
<l>hi cadunt in abyssum.</l>
<l>si cecus ducit cecum,</l>
<l>in fossam cadit secum.</l>
<l>hi tales subsannantur</l>
<l>et infra castra cremantur.</l>
 
<p><emph>4.</emph></p>
<l>Episcopi cornuti</l>
<l>conticuere muti,</l>
<l>ad predam sunt parati</l>
<l>et indecenter coronati;</l>
<l>pro virga ferunt lanceam,</l>
<l>pro infula galeam,</l>
<l>clipeum pro stola</l>
- hec mortis erit mola -,
<l>loricam pro alba</l>
- hec occasio calva -,
<l>pellem pro humerali</l>
<l>pro ritu seculari.</l>
 
<p><emph>5.</emph></p>
<l>Sicut fortes incedunt</l>
<l>et a Deo discedunt,</l>
<l>ut leones feroces</l>
<l>et ut aquile veloces,</l>
<l>ut apri frendentes</l>
<l>exacuere dentes,</l>
<l>linguas ut serpentes</l>
<l>pugnare non valentes,</l>
<l>mundo consentientes</l>
<l>et tempus redimentes,</l>
<l>quia dies sunt mali,</l>
<l>iure imperiali.</l>
 
<p><emph>6.</emph></p>
<l>Principes et abbates</l>
<l>ceterique vates,</l>
<l>ceteri doctores</l>
. . . . . . . . . . . .
. . . . . . . . . . . .
. . . . . . . . . . . .
. . . . . . . . . . . .
<l>iura deposuerunt,</l>
<l>canones ac decreta.</l>
<l>sicut scripsit propheta,</l>
<l>Deum exacerbaverunt</l>
<l>et Sanctum Israel blasphemaverunt.</l>
 
<p><emph>7.</emph></p>
<l>Monachi sunt nigri</l>
<l>et in regula sunt pigri,</l>
<l>bene cucullati</l>
<l>et male coronati.</l>
<l>quidam sunt cani</l>
<l>et sensibus profani.</l>
<l>quidam sunt fratres</l>
<l>et verentur ut patres.</l>
<l>dicuntur Norpertini</l>
<l>et non Augustini.</l>
<l>in cano vestimento</l>
<l>novo gaudent invento.</l>
 
  </div2>
<div2 id="39a"><head>CARMEN 39a</head>
 
<p><emph>1.</emph></p>
<l>In huius mundi domo</l>
<l>miser qui vivis homo,</l>
<l>quod cinis es, memento:</l>
<l>transibis in momento.</l>
<l>post carnem cinis eris</l>
<l>atque morte teneris.</l>
<l>cinis et origo.</l>
<l>sit tibi formido,</l>
<l>cum spiritus cadit</l>
<l>et ad Dominum vadit,</l>
<l>qui eum dedit.</l>
<l>miser, qui hoc non credit.</l>
 
<p><emph>2.</emph></p>
<l>Vanitatum vanitas</l>
<l>et omnia vanitas!</l>
<l>est animalis homo</l>
<l>in huius mundi domo.</l>
<l>cuncta, que sub sole,</l>
<l>assimilantur mole,</l>
<l>nam omnia volvuntur,</l>
<l>quedam dissolvuntur,</l>
<l>quedam ad vitam crescunt</l>
<l>et omnia decrescunt.</l>
<l>sed spiritalis homo</l>
<l>Dei regnat in domo.</l>
 
 
39b
 
<l>Cum vadis ad altare</l>
<l>missam celebrare,</l>
<l>te debes preparare,</l>
<l>vetus expurgare</l>
<l>de corde fermentum;</l>
<l>sic offer sacramentum:</l>
<l>invoca Christum,</l>
<l>psalmum dicas istum:</l>
<l>«Iudica»,</l>
<l>teque ipsum preiudica,</l>
<l>israel et Iuda</l>
<l>cordis mala denuda.</l>
 
 </div2>
<div2 n="40"><head>CARMEN 40</head>
 
<p>I.</p>
<l>Quicquid habes meriti, preventrix gratia donat;</l>
<l>Nil Deus in nobis preter sua dona coronat.</l>
 
<p>II.</p>
<l>Agricolis fessis  |  cum venerit ultima messis,</l>
<l>Semina dant fructum,  |  detergunt gaudia luctum.</l>
 
<p>III.</p>
<l>Os habet immite,  |  qui non fert gaudia vite.</l>
 
 </div2>
<div2 n="41"><head>CARMEN 41</head>
<p>ca. 1171/75</p>
<p>Gualterius de Castillione (ca. 1135 - ca. 1179)</p>

 
<p><emph>1.</emph></p>
<l>Propter Sion non tacebo,</l>
<l>sed ruinas Rome flebo,</l>
<l>quousque iustitia</l>
<l>rursus nobis oriatur</l>
<l>et ut lampas accendatur</l>
<l>iustus in ecclesia.</l>
 
<p><emph>2.</emph></p>
<l>Sedet vilis et in luto</l>
<l>princeps facta sub tributo;</l>
<l>quod solebam dicere:</l>
<l>Romam esse derelictam,</l>
<l>desolatam et afflictam,</l>
<l>expertus sum opere.</l>
 
<p><emph>3.</emph></p>
<l>Vidi, vidi caput mundi,</l>
<l>instar maris et profundi</l>
<l>vorax guttur Siculi.</l>
<l>ibi mundi bithalassus,</l>
<l>ibi sorbet aurum Crassus</l>
<l>et argentum seculi.</l>
 
<p><emph>4.</emph></p>
<l>Ibi latrat Scylla rapax</l>
<l>et Charybdis auri capax</l>
<l>potius quam navium;</l>
<l>ibi cursus galearum</l>
<l>et conflictus piratarum,</l>
<l>id est cardinalium.</l>
 
<p><emph>5.</emph></p>
<l>Syrtes insunt huic profundo</l>
<l>et Sirenes, toti mundo</l>
<l>minantes naufragium.</l>
<l>os humanum foris patet,</l>
<l>in occulto cordis latet</l>
<l>deforme demonium.</l>
 
<p><emph>6.</emph></p>
<l>Habes iuxta rationem</l>
<l>bithalassum per Franconem;</l>
<l>quod ne credas frivolum:</l>
<l>ibi duplex mare fervet,</l>
<l>a quo non est qui reservet</l>
<l>sibi valens obolum.</l>
 
<p><emph>7.</emph></p>
<l>Ibi fluctus colliduntur,</l>
<l>ibi panni submerguntur,</l>
<l>byssus, ostrum, purpure;</l>
<l>ibi mundus deglutitur,</l>
<l>immo totus sepelitur</l>
<l>in Franconis gutture.</l>
 
<p><emph>8.</emph></p>
<l>Franco nulli miseretur,</l>
<l>nullum sexum reveretur,</l>
<l>nulli parcit sanguini.</l>
<l>omnes illi dona ferunt;</l>
<l>illuc enim ascenderunt</l>
<l>tribus, tribus Domini.</l>
 
<p><emph>9.</emph></p>
<l>Canes Scylle possunt dici</l>
<l>veritatis inimici,</l>
<l>advocati Curie,</l>
<l>qui latrando falsa fingunt,</l>
<l>mergunt simul et confringunt</l>
<l>carinam pecunie.</l>
 
<p><emph>10.</emph></p>
<l>Iste probat se legistam,</l>
<l>ille vero decretistam,</l>
<l>inducens Gelasium;</l>
<l>ad probandum questionem</l>
<l>hic intendit actionem</l>
<l>regundorum finium.</l>
 
<p><emph>11.</emph></p>
<l>Nunc rem sermo prosequatur:</l>
<l>hic Charybdis debacchatur,</l>
<l>id est cancellaria,</l>
<l>ubi nemo gratus gratis</l>
<l>neque datur absque datis</l>
<l>Gratiani gratia.</l>
 
<p><emph>12.</emph></p>
<l>Plumbum, quod hic informatur,</l>
<l>super aurum dominatur</l>
<l>et massam argenteam;</l>
<l>equitatis phantasia</l>
<l>sedet teste Zacharia</l>
<l>super bullam plumbeam.</l>
 
<p><emph>13.</emph></p>
<l>Qui sunt Syrtes vel Sirenes?</l>
<l>qui sermone blando lenes</l>
<l>attrahunt byzantium;</l>
<l>spem pretendunt lenitatis,</l>
<l>sed procella parcitatis</l>
<l>supinant marsupium.</l>
 
<p><emph>14.</emph></p>
<l>Dulci cantu blandiuntur</l>
<l>ut Sirenes, et loquuntur</l>
<l>primo quedam dulcia:</l>
<l>«Frare, ben je te cognosco,</l>
<l>certe nichil a te posco,</l>
<l>nam tu es de Francia.</l>
 
<p><emph>15.</emph></p>
<l>Terra vestra bene cepit</l>
<l>et benigne nos excepit</l>
<l>in portu concilii.</l>
<l>nostri estis, nostri! cuius?</l>
<l>sacrosancte sedis huius</l>
<l>speciales filii.</l>
 
<p><emph>16.</emph></p>
<l>Nos peccata relaxamus</l>
<l>et laxatos collocamus</l>
<l>sedibus ethereis.</l>
<l>nos habemus Petri leges</l>
<l>ad ligandos omnes reges</l>
<l>in manicis ferreis.»</l>
 
<p><emph>17.</emph></p>
<l>Ita dicunt cardinales,</l>
<l>ita solent di carnales</l>
<l>in primis allicere.</l>
<l>sic instillant fel draconis,</l>
<l>et in fine lectionis</l>
<l>cogunt bursam vomere.</l>
 
<p><emph>18.</emph></p>
<l>Cardinales, ut predixi,</l>
<l>novo iure Crucifixi</l>
<l>vendunt patrimonium.</l>
<l>Petrus foris, intus Nero,</l>
<l>intus lupi, foris vero</l>
<l>sicut agni ovium.</l>
 
<p><emph>19.</emph></p>
<l>Tales regunt Petri navem,</l>
<l>tales habent eius clavem,</l>
<l>ligandi potentiam.</l>
<l>hi nos docent, sed indocti,</l>
<l>hi nos docent, et nox nocti</l>
<l>indicat scientiam.</l>
 
<p><emph>20.</emph></p>
<l>In galea sedet una</l>
<l>mundi lues inportuna,</l>
<l>camelos deglutiens.</l>
<l>involuta canopeo</l>
<l>cuncta vorat sicut leo</l>
<l>rapiens et rugiens.</l>
 
<p><emph>21.</emph></p>
<l>Hic piratis principatur,</l>
<l>Spurius qui nuncupatur,</l>
<l>sedens in insidiis,</l>
<l>ventre grosso, lata cute,</l>
<l>grande monstrum nec virtute</l>
<l>redemptum a vitiis.</l>
 
<p><emph>22.</emph></p>
<l>Maris huius non est dea</l>
<l>Thetis, mater Achillea,</l>
<l>de qua sepe legimus,</l>
<l>immo mater sterlingorum,</l>
<l>sancta soror loculorum,</l>
<l>quam nos Bursam dicimus.</l>
 
<p><emph>23.</emph></p>
<l>Hec dum pregnat, ductor ratis</l>
<l>epulatur cum piratis</l>
<l>et amicos reperit;</l>
<l>nam si Bursa detumescit,</l>
<l>surgunt venti, mare crescit,</l>
<l>et carina deperit.</l>
 
<p><emph>24.</emph></p>
<l>Tunc occurrunt cautes rati,</l>
<l>donec omnes sint privati</l>
<l>tam nummis quam vestibus.</l>
<l>tunc securus fit viator,</l>
<l>quia nudus, et cantator</l>
<l>it coram latronibus.</l>
 
<p><emph>25.</emph></p>
<l>Qui sunt cautes? ianitores,</l>
<l>per quos, licet seviores</l>
<l>tigribus et beluis,</l>
<l>intrat saccus ere plenus,</l>
<l>pauper autem et egenus</l>
<l>tollitur a ianuis.</l>
 
<p><emph>26.</emph></p>
<l>Quod si verum placet scribi,</l>
<l>duo tantum portus ibi,</l>
<l>due tantum insule,</l>
<l>ad quas licet applicari</l>
<l>et iacturam reparari</l>
<l>confracte navicule.</l>
 
<p><emph>27.</emph></p>
<l>Petrus enim Papiensis,</l>
<l>qui electus est Meldensis,</l>
<l>portus recte dicitur.</l>
<l>nam cum mare fluctus tollit,</l>
<l>ipse solus mare mollit,</l>
<l>et ad ipsum fugitur.</l>
 
<p><emph>28.</emph></p>
<l>Est et ibi maior portus,</l>
<l>fetus ager, florens ortus,</l>
<l>pietatis balsamum:</l>
<l>Alexander ille meus,</l>
<l>meus, inquam, cui det Deus</l>
<l>paradisi thalamum.</l>
 
<p><emph>29.</emph></p>
<l>Ille fovet litteratos,</l>
<l>cunctos malis incurvatos,</l>
<l>si posset, erigeret.</l>
<l>verus esset cultor Dei,</l>
<l>nisi latus Elisei</l>
<l>Giezi corrumperet.</l>
 
<p><emph>30.</emph></p>
<l>Sed ne rursus in hoc mari</l>
<l>me contingat naufragari,</l>
<l>dictis finem faciam,</l>
<l>quia, dum securus eo,</l>
<l>ne submergar, ori meo</l>
<l>posui custodiam.</l>
 
 </div2>
<div2 n="42"><head>CARMEN 42</head>
<p>Carmen rebelle</p>
<p>Gualterius de Castillione (ca. 1135 - ca. 1179)</p>

 
<p><emph>1.</emph></p>
<l>Utar contra vitia  |  carmine rebelli.</l>
<l>mel proponunt alii,  |  fel supponunt melli,</l>
<l>pectus subest ferreum  |  deaurate pelli</l>
<l>et leonis spolium  |  induunt aselli.</l>
 
<p><emph>2.</emph></p>
<l>Disputat cum animo  |  facies rebellis,</l>
<l>mel ab ore profluit,  |  mens est plena fellis;</l>
<l>non est totum melleum,  |  quod est instar mellis,</l>
<l>facies est alia  |  pectoris quam pellis.</l>
 
<p><emph>3.</emph></p>
<l>Vitium in opere,  |  virtus est in ore,</l>
<l>tegunt picem animi  |  niveo colore,</l>
<l>membra dolent singula  |  capitis dolore</l>
<l>et radici consonat  |  ramus in sapore.</l>
 
<p><emph>4.</emph></p>
<l>Roma mundi caput est,  |  sed nil capit mundum,</l>
<l>quod pendet a capite,  |  totum est immundum;</l>
<l>trahit enim vitium  |  primum in secundum,</l>
<l>et de fundo redolet,  |  quod est iuxta fundum.</l>
 
<p><emph>5.</emph></p>
<l>Roma capit singulos  |  et res singulorum,</l>
<l>Romanorum curia  |  non est nisi forum.</l>
<l>ibi sunt venalia  |  iura senatorum,</l>
<l>et solvit contraria  |  copia nummorum.</l>
 
<p><emph>6.</emph></p>
<l>In hoc consistorio  |  si quis causam regat</l>
<l>suam vel alterius,  |  hoc inprimis legat:</l>
<l>nisi det pecuniam,  |  Roma totum negat;</l>
<l>qui plus dat pecunie,  |  melius allegat.</l>
 
<p><emph>7.</emph></p>
<l>Romani capitulum  |  habent in decretis,</l>
<l>ut petentes audiant  |  manibus repletis.</l>
<l>dabis, aut non dabitur,  |  petunt, quando petis,</l>
<l>qua mensura seminas,  |  et eadem metis.</l>
 
<p><emph>8.</emph></p>
<l>Munus et petitio  |  currunt passu pari,</l>
<l>opereris munere,  |  si vis operari;</l>
<l>Tullium ne timeas,  |  si velit causari:</l>
<l>Nummus eloquentia  |  gaudet singolari.</l>
 
<p><emph>9.</emph></p>
<l>Nummis in hac curia  |  non est qui non vacet;</l>
<l>crux placet, rotunditas  |  et albedo placet;</l>
<l>et cum totum placeat  |  et Romanos placet,</l>
<l>ubi nummus loquitur,  |  et lex omnis tacet.</l>
 
<p><emph>10.</emph></p>
<l>Si quo grandi munere  |  bene pascas manum,</l>
<l>frustra quis obiceret  |  vel Iustinianum</l>
<l>vel Sanctorum canones,  |  quia tamquam vanum</l>
<l>transeunt has paleas  |  et imbursant granum.</l>
 
<p><emph>11.</emph></p>
<l>Solam avaritiam  |  Rome nevit Parca:</l>
<l>parcit danti munera,  |  parco non est parca,</l>
<l>nummus est pro numine  |  et pro Marco marca,</l>
<l>et est minus celebris  |  ara quam sit arca.</l>
 
<p><emph>12.</emph></p>
<l>Cum ad papam veneris,  |  habe pro constanti:</l>
<l>non est locus pauperi,  |  soli favet danti,</l>
<l>vel si munus prestitum  |  non sit aliquanti,</l>
<l>respondet: «hec tibia  |  non est michi tanti.»</l>
 
<p><emph>13.</emph></p>
<l>Papa, si rem tangimus,  |  nomen habet a re:</l>
<l>quicquid habent alii,  |  solus vult papare,</l>
<l>vel si verbum gallicum  |  vis apocopare,</l>
<l>«paies! paies!»  |  dist li mot, si vis impetrare.</l>
 
<p><emph>14.</emph></p>
<l>Porta querit, chartula  |  querit, bulla querit,</l>
<l>papa querit, etiam  |  cardinalis querit,</l>
<l>omnes querunt, et si des -  |  si quid uni deerit,</l>
<l>totum mare salsum est,  |  tota causa perit.</l>
 
<p><emph>15.</emph></p>
<l>Das istis, das aliis,  |  addis dona datis,</l>
<l>et cum satis dederis,  |  querunt ultra satis;</l>
<l>o vos burse turgide,  |  Romam veniatis:</l>
<l>Rome viget physica  |  bursis constipatis.</l>
 
<p><emph>16.</emph></p>
<l>Predantur marsupium  |  singuli paulatim,</l>
<l>magna, maior, maxima  |  preda fit gradatim.</l>
<l>quid irem per singula?  |  colligam summatim:</l>
<l>omnes bursam strangulant,  |  et exspirat statim.</l>
 
<p><emph>17.</emph></p>
<l>Bursa tamen Tityi  |  iecur imitatur:</l>
<l>fugit res, ut redeat,  |  perit, ut nascatur.</l>
<l>et hoc pacto loculum  |  Roma depredatur,</l>
<l>ut, cum totum dederit,  |  totus impleatur.</l>
 
<p><emph>18.</emph></p>
<l>Redeunt a curia  |  capite cornuto;</l>
<l>ima tenet Iupiter,  |  celum habet Pluto,</l>
<l>et accedit dignitas  |  animali bruto</l>
<l>tamquam gemma stercori  |  vel pictura luto.</l>
 
<p><emph>19.</emph></p>
<l>Divites divitibus  |  dant, ut sumant ibi,</l>
<l>et occurrunt munera  |  relative sibi.</l>
<l>lex est ista celebris,  |  quam fecerunt scribi:</l>
<l>«Si tu michi dederis,  |  ego dabo tibi.»</l>
 
 </div2>
<div2 n="43"><head>CARMEN 43</head>
<p>ca. 1160 ?</p>
 
<p><emph>1.</emph></p>
<l>Roma, tue mentis oblita sanitate</l>
<l>desipis, cum resipis cordis tarditate.</l>
<l>lampas caret oleo, male sed mercatur,</l>
<l>sponsus + ut cum venerit, salus obumbratur,</l>
<l>pietas nec audit superne civitatis,</l>
<l>foris dum inclamitat vox calamitatis.</l>
 
<p><emph>2.</emph></p>
<l>O sedes apostolica,</l>
<l>que vix latet, katholica,</l>
<l>convertere! convertere!</l>
<l>iam mundus languet opere.</l>
 
<p><emph>3.</emph></p>
<l>Perit lex,</l>
<l>manet fex,</l>
<l>bibit grex</l>
<l>virus hoc letale;</l>
<l>pastor cedit,</l>
<l>lupus redit,</l>
<l>morsu ledit</l>
<l>permale.</l>
 
<p><emph>4.</emph></p>
<l>Claudicat ecclesia patribus orbata,</l>
<l>sternitur iustitia capite truncata.</l>
<l>princeps tenebrarum se sentit gloriari</l>
<l>orbis fluxa, miseri student quem sectari.</l>
 
<p><emph>5.</emph></p>
<l>Ludit ad interitum rerum coniectura</l>
<l>quodam vili scemate, docet ut natura.</l>
<l>basem rei publice, sortem senatorum</l>
<l>machina corrodit presentium malorum,</l>
<l>de qua, † sed diviguit, stirpe solidatur,</l>
<l>cuius et propagine solium letatur.</l>
 
<p><emph>6.</emph></p>
<l>O decus exaltabile,</l>
<l>saluti collaudabile</l>
<l>complectere! complectere!</l>
<l>iam languet mundus opere.</l>
 
<p><emph>7.</emph></p>
<l>Sed cum sis</l>
<l>plena vis,</l>
<l>cedat lis,</l>
<l>vitia premantur,</l>
<l>orbe leto,</l>
<l>tristi spreto</l>
<l>iure freto</l>
<l>pellantur!</l>
 
<p><emph>8.</emph></p>
<l>Aruit spes estuans diuturnitate,</l>
<l>secula iam pereunt imbecillitate,</l>
<l>ordo principatus est mente discrepata</l>
<l>volvitur † in serie mundo non piata.</l>
<l>falso quoque veritas convincitur augurio,</l>
<l>nec altus est in Israel fidem dans centurio.</l>
 
 </div2>
<div2 n="44"><head>CARMEN 44</head>
<p>Initium sancti evangelii</p>
<p>secundum marcas argenti</p>

<p><l>In illo tempore: dixit papa Romanis:</l>
<l>«Cum venerit filius hominis ad sedem maiestatis nostre, primum dicite:</l>
<l>‹Amice, ad quid venisti?›</l>
<l>At ille si perseveraverit pulsans nil dans vobis, eicite eum in tenebras exteriores.»</l>
<l>Factum est autem, ut quidam pauper clericus veniret ad curiam domini pape, et exclamavit dicens:</l>
<l>«Miseremini mei saltem vos, hostiarii pape, quia manus paupertatis tetigit me.</l>
<l>Ego vero egenus et pauper sum, ideo peto, ut subveniatis calamitati et miserie mee.»</l>
 </p>
<p><l>Illi autem audientes indignati sunt valde et dixerunt:</l>
<l>«Amice, paupertas tua tecum sit in perditione.</l>
<l>Vade retro, satanas, quia non sapis ea, que sapiunt nummi.</l>
<l>Amen, amen, dico tibi: non intrabis in gaudium domini tui, donec dederis novissimum quadrantem.»</l>
<l>Pauper vero abiit et vendidit pallium et tunicam et universa que habuit et dedit cardinalibus et hostiariis et camerariis.</l>
 </p>
<p><l>At illi dixerunt:</l></p>
<p><l>«Et hoc quid est inter tantos?»</l>
<l>Et eiecerunt eum ante fores, et egressus foras flevit amare et non habens consolationem.</l>
<l>Postea venit ad curiam quidam clericus dives, incrassatus, impinguatus, dilatatus, qui propter seditionem fecerat homicidium.</l>
<l>Hic primo dedit hostiario, secundo camerario, tertio cardinalibus.</l>
 </p>
<p><l>At illi arbitrati sunt inter eos, quod essent plus accepturi.</l>
<l>Audiens autem dominus papa cardinales et ministros plurima dona a clerico accepisse, infirmatus est usque ad mortem.</l>
<l>Dives vero misit sibi electuarium aureum et argenteum, et statim sanatus est.</l>
<l>Tunc dominus papa ad se vocavit cardinales et ministros et dixit eis:</l>
<l>«Fratres, videte, ne aliquis vos seducat inanibus verbis.</l>
<l>Exemplum enim do vobis, ut, quemadmodum ego capio, ita et vos capiatis.»</l>
 </p>
 </div2>
<div2 n="45"><head>CARMEN 45</head>
<p>ca. 1180</p>
 
<p>I.</p>
<l>Roma, tenens morem  |  nondum satiata priorem</l>
<l>Donas donanti,  |  parcis tibi participanti;</l>
<l>Sed miser immunis  |  censetur, eum quia punis.</l>
<l>«Accipe» «sume» «cape»  |  tria sunt gratissima pape;</l>
 
<l>«Nil do» «nil presto»  |  nequeunt succurrere mesto.</l>
<l>Non est Romanis  |  cure legatus inanis.</l>
<l>Si dederis marcas  |  et eis impleveris arcas,</l>
 
<l>Pena solveris,  |  quacumque ligatus haberis.</l>
<l>Ergo non nosco,  |  quamvis cognoscere posco,</l>
<l>In quo papalis  |  res distet et imperialis:</l>
<l>Rex capit argentum,  |  marcarum milia centum;</l>
<l>Et facit illud idem  |  paparum curia pridem.</l>
<l>Rex capit audenter,  |  sed domnus papa latenter.</l>
<l>Ergo pari pena  |  rapientes sic aliena</l>
<l>Condemnabuntur,  |  quia Simonis acta secuntur.</l>
 
<p>II.</p>
<l>Curia Romana  |  non curat ovem sine lana.</l>
 
<p>III.</p>
<l>Roma manus rodit,  |  quos rodere non valet, odit.</l>

 </div2>
<div2 n="46"><head>CARMEN 46</head>
<p>ante 1149</p>
 
<p><emph>1.</emph></p>
<l>Fides cum Ydolatria</l>
<l>pugnavit, teste gratia,</l>
<l>agresti vultu turbida,</l>
<l>mundi non querit tegmina,</l>
<l>sed forti fidens pectore,</l>
<l>dives una cum paupere.</l>
 
<p><emph>2.</emph></p>
<l>Propheta teste misera</l>
<l>tu Babylonis filia,</l>
<l>beatus est, qui parvulos</l>
<l>petre collidit tuos.</l>
<l>prisci das penas sceleris</l>
<l>Chaldea nunc metropolis.</l>
 
<p><emph>3.</emph></p>
<l>Iohannes super bestiam</l>
<l>sedere vidit feminam</l>
<l>ornatam, ut est meretrix,</l>
<l>in forma Babylonis.</l>
<l>sed tempus adest calicis</l>
<l>ad feces usque sceleris.</l>
 
<p><emph>4.</emph></p>
<l>Princeps vocatur principum,</l>
<l>qui colla premit gentium,</l>
<l>costam scandat tetragoni</l>
<l>sedentis ut eterni,</l>
<l>sub Herculis memoria</l>
<l>vexilla ponens rosea.</l>
 
<p><emph>5.</emph></p>
<l>Navis in artemonem</l>
<l>quem Deus ponet hominem,</l>
<l>velum triangulatum</l>
<l>cuius regat pulcherrimum?</l>
<l>hoc militum tripudio</l>
<l>letetur Pacis Visio!</l>
 
<p><emph>6.</emph></p>
<l>Confusionis civitas</l>
<l>decepit te, Gentilitas,</l>
<l>inniteris harundini</l>
<l>cladem lature manui;</l>
<l>revertere, revertere,</l>
<l>factoris opus respice!</l>
 
<p><emph>7.</emph></p>
<l>Qui colunt cacodemones,</l>
<l>non fiunt illis similes,</l>
<l>qui fibris non utuntur,</l>
<l>dum illis insculpuntur,</l>
<l>nec vox inest nec ratio</l>
<l>nec locus in arbitrio?</l>
 
<p><emph>8.</emph></p>
<l>Beati sunt mucrones,</l>
<l>quos portant Christi milites</l>
<l>suffulti crucis tegmine,</l>
<l>sub cuius gaudent robore,</l>
<l>quorum felix atrocitas</l>
<l>constringit te, Gentilitas.</l>
 
<p><emph>9.</emph></p>
<l>De viis atque sepibus</l>
<l>et mundi voluptatibus</l>
<l>compellimur intrare,</l>
<l>nunc nuper epulare</l>
<l>gustu sepe medullitus;</l>
<l>quam suavis sit Dominus.</l>
 
<p><emph>10.</emph></p>
<l>Nam panis filiorum</l>
<l>fit cibus catulorum</l>
<l>sub mensa pii Domini</l>
<l>de verbis evangelii;</l>
<l>gaude, Syrophenissa!</l>
<l>iam venit tua filia.</l>
 
<p><emph>11.</emph></p>
<l>Forum est Ierosolymis</l>
<l>in campo libertatis,</l>
<l>quod Rex regum instituit.</l>
<l>mercator prudens aderit;</l>
<l>qui vitam velit emere,</l>
<l>festinet illuc currere!</l>
 
<p><emph>12.</emph></p>
<l>Non tamen ita properet,</l>
<l>quin coniugi provideat</l>
<l>de rebus necessariis</l>
<l>una cum parvis liberis;</l>
<l>quod quidem nisi faciat,</l>
<l>ignoro quid proficiat.</l>
 
<p><emph>13.</emph></p>
<l>Sepulcrum gloriosum</l>
<l>prophetis declaratum</l>
<l>impugnatur a canibus,</l>
<l>quibus sanctum non dabimus,</l>
<l>nec porcis margarite</l>
<l>mittuntur deridende.</l>
 
<p><emph>14.</emph></p>
<l>Ad multas mansiones</l>
<l>in domo patris stabiles</l>
<l>nummi trahit conventio;</l>
<l>nec gravet operatio:</l>
<l>pondus diei preterit,</l>
<l>merces perennis aderit.</l>
 
<p><emph>15.</emph></p>
<l>Novissimus fit primus</l>
<l>et primus fit novissimus;</l>
<l>dispar quidem vocatio,</l>
<l>sed par remuneratio,</l>
<l>dum cunctis laborantibus</l>
<l>vite datur denarius.</l>
 
<p><emph>16.</emph></p>
<l>Non hic mutatur sedes,</l>
<l>non corrumpuntur edes,</l>
<l>non maior hic minori,</l>
<l>non pauper ditiori,</l>
<l>non obstat alter alteri,</l>
<l>nec locus est opprobrii.</l>
 
 </div2>
<div2 n="47"><head>CARMEN 47</head>
<p>ca. 1187/89</p>
 
<p><emph>1.</emph></p>
<l>Crucifigat omnes</l>
<l>Domini crux altera,</l>
<l>nova Christi vulnera!</l>
<l>arbor salutifera</l>
<l>perditur; sepulcrum</l>
<l>gens evertit extera</l>
<l>violente;  |  plena gente</l>
<l>sola sedet civitas;</l>
<l>agni fedus  |  rapit hedus;</l>
<l>plorat dotes perditas</l>
<l>sponsa Sion; immolatur</l>
<l>Ananias; incurvatur</l>
<l>cornu David; flagellatur</l>
<l>mundus;</l>
<l>ab iniustis abdicatur,</l>
<l>per quem iuste iudicatur</l>
<l>mundus.</l>
 
<p><emph>2.</emph></p>
<l>O quam dignos luctus!</l>
<l>exulat rex omnium,</l>
<l>baculus fidelium</l>
<l>sustinet opprobrium</l>
<l>gentis infidelis;</l>
<l>cedit parti gentium</l>
<l>pars totalis;  |  iam regalis</l>
<l>in luto et latere</l>
<l>elaborat  |  tellus, plorat</l>
<l>Moysen fatiscere.</l>
<l>homo, Dei miserere!</l>
<l>fili, patris ius tuere!</l>
<l>in incerto certum quere,</l>
<l>ducis</l>
<l>ducum dona promerere</l>
<l>et lucrare lucem vere</l>
<l>lucis!</l>
 
<p><emph>3.</emph></p>
<l>Quisquis es signatus</l>
<l>fidei charactere,</l>
<l>fidem factis assere,</l>
<l>rugientes contere</l>
<l>catulos leonum,</l>
<l>miserans intuere</l>
<l>corde tristi  |  damnum Christi!</l>
<l>longus Cedar incola,</l>
<l>surge, vide,  |  ne de fide</l>
<l>reproberis frivola!</l>
<l>suda martyr in agone</l>
<l>spe mercedis et corone!</l>
<l>derelicta Babylone</l>
<l>pugna</l>
<l>pro celesti regione,</l>
<l>aqua vite! te compone</l>
<l>pugna!</l>
 
  </div2>
<div2 id="47a"><head>CARMEN 47a</head>
 
<p><emph>1.</emph></p>
<l>Curritur ad vocem</l>
<l>nummi vel ad sonitum;</l>
<l>hec est vox ad placitum.</l>
<l>omnes ultra debitum,</l>
<l>ut exempla docent,</l>
<l>nitimur in vetitum.</l>
<l>disce morem  |  et errorem,</l>
<l>fac et tu similiter!</l>
<l>hac in vita  |  nichil vita,</l>
<l>vive sic, non aliter!</l>
<l>cleri vivas ad mensuram,</l>
<l>qui pro censu dat censuram.</l>
<l>quando iacis in capturam</l>
<l>rete,</l>
<l>messem vides iam maturam;</l>
<l>et tu saltem per usuram</l>
<l>mete!</l>
 
<p><emph>2.</emph></p>
<l>Si quis in hoc artem</l>
<l>populo non noverit,</l>
<l>per quam mundus vixerit,</l>
<l>omnia cum viderit,</l>
<l>eligat hanc partem</l>
<l>aut nichil decreverit:</l>
<l>quod vis, aude  |  dolo, fraude,</l>
<l>mos gerendus Thaidi.</l>
<l>mundo gere  |  morem, vere</l>
<l>nil vitandum credidi.</l>
<l>legi nichil sit astrictum,</l>
<l>iuri nichil sit addictum!</l>
<l>sanciatur hoc edictum</l>
<l>tibi.</l>
<l>ubi virtus est delietum,</l>
<l>Deo nichil est relictum</l>
<l>ibi.</l>
 
 </div2>
<div2 n="48"><head>CARMEN 48</head>
 
<p><emph>1.</emph></p>
<l>Quod spiritu  |  David precinuit,</l>
<l>nunc exposuit</l>
<l>nobis Deus,  |  et sic innotuit.</l>
<l>Sarracenus  |  sepulcrum polluit,</l>
<l>quo recubuit,</l>
<l>qui pro nobis  |  crucifixus fuit.</l>
<l>quantum nobis  |  in hoc condoluit,</l>
<l>quantum nobis  |  propitius fuit,</l>
<l>dum sic voluit</l>
<l>mortem pati  |  cruce, nec meruit!</l>
<p>Refl.</p>
<l>Exsurgat Deus!</l>
 
<p><emph>2.</emph></p>
<l>Et dissipet  |  hostes, quos habuit,</l>
<l>postquam prebuit</l>
<l>Sarracenis  |  locum, quo iacuit,</l>
<l>quia nobis  |  propitius fuit,</l>
<l>dum sic voluit</l>
<l>mortem pati  |  cruce, nec meruit!</l>
<l>duo ligna  |  diu non habuit</l>
<l>Sarreptina,  |  quibus ut caruit,</l>
<l>semper doluit</l>
<l>et dolebit,  |  dum rehabuerit.</l>
<p>Refl.</p>
<l>Exsurgat Deus!</l>
 
<p><emph>3.</emph></p>
<l>Sunamitis  |  clamat pro filio,</l>
<l>qui occubuit,</l>
<l>nec Giezi  |  sanare potuit;</l>
<l>Heliseus  |  nisi met venerit,</l>
<l>non surrexerit,</l>
<l>et os ori  |  recte coniunxerit.</l>
<l>Heliseus  |  nisi nunc venerit,</l>
<l>ni peccata  |  compassus tulerit,</l>
<l>non habuerit</l>
<l>ecclesia  |  crucem, qua caruit.</l>
<p>Refl.</p>
<l>Exsurgat Deus!</l>
 
<p><emph>4.</emph></p>
<l>Et adiuvet  |  in hoc exercitu</l>
<l>quos signaverit</l>
<l>signo crucis,  |  qua nos redemerit!</l>
<l>iam venie  |  tempus advenerit,</l>
<l>quo potuerit</l>
<l>se salvare,  |  qui crucem ceperit.</l>
<l>nunc videat  |  quisque, quid fecerit,</l>
<l>quibus et quot  |  Deum offenderit!</l>
<l>quod si viderit</l>
<l>et se signet,  |  his solutus erit.</l>
<p>Refl.</p>
<l>Exsurgat Deus!</l>
 
<p><emph>5.</emph></p>
<l>Exsurrexit!  |  et nos assurgere</l>
<l>ei propere</l>
<l>iam tenemur  |  atque succurrere.</l>
<l>Ierusalem  |  voluit perdere,</l>
<l>ut hoc opere</l>
<l>sic possemus  |  culpas diluere.</l>
<l>nam si vellet,  |  hostes destruere</l>
<l>absque nobis  |  et terram solvere</l>
<l>posset propere,</l>
<l>cum sibi nil  |  possit resistere.</l>
<p>Refl.</p>
<l>Exsurgat Deus!</l>
 
  </div2>
<div2 id="48a"><head>CARMEN 48a</head>
<l>ca. 1170</l>
<l>Otto von Botenlauben (KLD 41,13)</l>
(ca. 1220)
 
<l>Horstu, uriunt, den wahter an der cinne,</l>
<l>wes sin sanch ueriach?</l>
<l>wir můzen uns schaiden nu, lieber man.</l>
<l>also schiet din lip nu jungest hinnen,</l>
<l>do der tach ůf brach</l>
<l>unde uns diu naht so fluhtechlichen tran.</l>
<l>naht git senfte, we tůt tach.</l>
<l>Owe, herce lieb, in mach</l>
<l>din nu uerbergen niht.</l>
<l>uns nimit diu freude gar daz grawe lieht.</l>
<l>stand ůf, riter!</l>
 
 </div2>
<div2 n="49"><head>CARMEN 49</head>
<p>ca. 1170</p>
 
<p><emph>1.</emph></p>
<l>Tonat evangelica  |  clara vox in mundo:</l>
<l>«qui dormis in pulvere,  |  surge de profondo</l>
<l>luce sua Dominus  |  te illuminabit</l>
<l>et a malis omnibus  |  animam salvabit.</l>
 
<p><emph>2.</emph></p>
<l>Memor esto, iuvenis,  |  tui creatoris.</l>
<l>crux Christi te moneat  |  omnibus in horis.</l>
<l>cape mente, cogita  |  corde de futuris,</l>
<l>quod ad radicem arboris  |  sit posita securis.</l>
 
<p><emph>3.</emph></p>
<l>Senes et decrepiti,  |  vobis est oblata</l>
<l>vera penitentia  |  cruce Christi data.</l>
<l>dies vestra desiit  |  et est inclinata,</l>
<l>nam ad umbram vergitur  |  fine desperata.</l>
 
<p><emph>4.</emph></p>
<l>Ecce cum fiducia  |  venit regnum Dei.</l>
<l>illud primum querite  |  vos, qui estis rei.</l>
<l>carnem crucifigite  |  famulantes ei</l>
<l>et in psalmis dicite:  |  ‹miserere mei!›</l>
 
<p><emph>5.</emph></p>
<l>O peccatrix anima,  |  si vis dealbari</l>
<l>et ab omni crimine  |  penitus mundari,</l>
<l>te in cruce Domini  |  oportet gloriari</l>
<l>et in ipso penitus  |  ab hoste liberari.</l>
 
<p><emph>6.</emph></p>
<l>Iacob scale summitas  |  altera calcatur,</l>
<l>in qua Christi passio  |  nobis reseratur.</l>
<l>Tyrus alta desinit,  |  in se reprobatur;</l>
<l>in Iudea Domini  |  mons uber adoratur.</l>
 
<p><emph>7.</emph></p>
<l>O fidelis anima,  |  clama de profundis,</l>
<l>de terrenis fugito  |  rebus et immundis.</l>
<l>cruce Christi naviga  |  velis in secundis,</l>
<l>ne te ventus turbinis  |  suffocet in undis.</l>
 
<p><emph>8.</emph></p>
<l>Cum per ignem venerit  |  nos iudicaturus</l>
<l>homo Dei filius,  |  nulli parcens, durus,</l>
<l>eius omnis crucifer  |  erit tunc securus,</l>
<l>gratulans cum angelis,  |  candidus et purus.</l>
 
<p><emph>9.</emph></p>
<l>In die iudicii  |  cum sol obscuratur</l>
<l>et lumen fidelibus  |  crucis Christi datur,</l>
<l>tunc in peccatoribus  |  hostis dominatur;</l>
<l>sed ab hoste crucifer  |  tunc omnis liberatur.</l>
 
<p><emph>10.</emph></p>
<l>Ergo Christi milites  |  fugite beati</l>
<l>huius mundi gloriam  |  cruce iam signati,</l>
<l>in qua Christus moriens  |  mortem superavit</l>
<l>atque suo sanguine  |  peccata nostra lavit.</l>
 
<p><emph>11.</emph></p>
<l>Quid erit, cum stabimus  |  ante tribunal Christi?</l>
<l>pandens sua vulnera dicet:  |  ‹;quid fecisti?</l>
<l>pro te crucem subii;  |  quare non subisti</l>
<l>hanc loco penitentie?  |  vade, iam peristi!›</l>
 
<p><emph>12.</emph></p>
<l>Ergo fetens Lazarus  |  ducatur in exemplum</l>
<l>digne penitentibus,  |  ut sint eius templum,</l>
<l>in quo virtus habitat  |  sue passionis;</l>
<l>hanc impleat et muniat  |  ipse suis donis!»</l>
 
 </div2>
<div2 n="50"><head>CARMEN 50</head>
<p>1188</p>
 
<p><emph>1.</emph></p>
<l>Heu, voce flebili  |  cogor enarrare</l>
<l>facinus, quod accidit  |  nuper ultra mare,</l>
<l>quando Saladino con-  |  cessum est vastare</l>
<l>terram, quam dignatus est  |  Christus sic amare.</l>
 
<p><emph>2.</emph></p>
<l>Exeunte Iunio  |  anno post milleno</l>
<l>centum et octoginta  |  iunctis cum septeno,</l>
<l>quo respexit Dominus  |  mundum sorde pleno</l>
<l>erigens de pulvere,  |  pauperem a ceno,</l>
 
<p><emph>3.</emph></p>
<l>Malus comes Tripolis,  |  mentem ferens ream,</l>
<l>magna cum tyrannide  |  tenens Tabariam,</l>
<l>Turcos suis fraudibus  |  ducit in Iudeam</l>
<l>atque primum occupat  |  totam Galileam.</l>
 
<p><emph>4.</emph></p>
<l>Saladinus convocat  |  barbaros per gyrum,</l>
<l>habitantes Phrygiam,  |  Pontum usque Tyrum,</l>
<l>Agarenos populos,  |  Arabem et Syrum,</l>
<l>ab Egypti finibus  |  usque in Epirum.</l>
 
<p><emph>5.</emph></p>
<l>Veniunt Hircomili,  |  et Trogodite,</l>
<l>Mauri atque Getuli,  |  Barbari et Scythe,</l>
<l>filii Moab, Amon  |  et Ismahelite,</l>
<l>atque cum his omnibus  |  sunt Amalechite.</l>
 
<p><emph>6.</emph></p>
<l>Turcos ac Massagetas  |  precipit adesse,</l>
<l>Bactri atque Sarmates  |  nolunt hinc abesse,</l>
<l>currunt Quadi, Vandili,  |  Medi atque Perse,</l>
<l>undique conveniunt  |  gentes sic diverse.</l>
 
<p><emph>7.</emph></p>
<l>Terram intrant inclitam,  |  cuncta devastantes,</l>
<l>capiunt Christicolas,  |  senes et infantes,</l>
<l>et ut fere pessime  |  sanguinem amantes</l>
<l>iugulant puerulos,  |  dividunt pregnantes.</l>
 
<p><emph>8.</emph></p>
<l>Saladino igitur  |  terram sic ingresso</l>
<l>rex atque Templarii  |  currunt ex adverso,</l>
<l>totis obstant nisibus  |  barbaro perverso,</l>
<l>cupientes populo  |  subvenire presso.</l>
 
<p><emph>9.</emph></p>
<l>Turchi pugnant acriter  |  iacula mittentes,</l>
<l>Christianos vulnerant,  |  cedunt resistentes,</l>
<l>et ut male bestie  |  dentibus frementes</l>
<l>territant sonipedes  |  tubis perstrepentes.</l>
 
<p><emph>10.</emph></p>
<l>Nostri se dum sentiunt  |  ita pregravatos</l>
<l>et a malis gentibus  |  undique vallatos,</l>
<l>stringunt suis manibus  |  enses deauratos</l>
<l>atque truncant fortiter  |  barbaros armatos.</l>
 
<p><emph>11.</emph></p>
<l>Plus quam decem milia  |  erant Christiani,</l>
<l>sed pro uno quolibet  |  ter centum pagani;</l>
<l>sic pugnando comminus  |  Bactri et Hircani,</l>
<l>vix ex nostris aliqui  |  evaserunt sani.</l>
 
<p><emph>12.</emph></p>
<l>Rex cum cruce capitur,  |  alii truncantur,</l>
<l>Templarii ter centum  |  capti decollantur,</l>
<l>quorum nulla corpora  |  sepulture dantur,</l>
<l>sed a Christo anime  |  celo coronantur.</l>
 
<p><emph>13.</emph></p>
<l>Nostre postquam acies  |  ita sunt confracte,</l>
<l>currunt crudelissime  |  gentes illa parte,</l>
<l>urbem Acrim capiunt  |  absque ullo Marte</l>
<l>atque omnes alias  |  manu, simul arte.</l>
 
<p><emph>14.</emph></p>
<l>Surim solam liberat  |  nautica marinus,</l>
<l>marchio clarissimus,  |  vere palatinus,</l>
<l>cuius vires approbat  |  Grecus et Latinus,</l>
<l>timet quoque plurimum  |  ferox Saladinus,</l>
 
<p><emph>15.</emph></p>
<l>Latro ille pessimus,  |  terre devastator,</l>
<l>per quam suis pedibus  |  transiit Salvator,</l>
<l>natus qui ex virgine  |  omnium creator</l>
<l>in presepi ponitur  |  celi fabricator.</l>
 
<p><emph>16.</emph></p>
<l>Inde siccis pedibus  |  maria calcavit</l>
<l>et ex quinque panibus  |  multos satiavit,</l>
<l>quem Iohannes predicans  |  digito monstravit,</l>
<l>et Iordanus sentiens  |  post retrogradavit.</l>
 
<p><emph>17.</emph></p>
<l>Cruci demum fixus est  |  Deus homo natus,</l>
<l>aquam atque sanguinem  |  sparsit eius latus,</l>
<l>quo ac tali pretio  |  mundus est salvatus,</l>
<l>qui per primum hominem  |  fuerat damnatus.</l>
 
<p><emph>18.</emph></p>
<l>Heu, terra inclita,  |  terra vere bona,</l>
<l>sola digna perfrui  |  florida corona,</l>
<l>terra, cui dederat  |  Deus tanta dona,</l>
<l>heu, quantum impia te  |  nunc cingit zona!</l>
 
<p><emph>19.</emph></p>
<l>Heu, heu, Domine,  |  gloria iustorum,</l>
<l>angelorum bonitas,  |  salus peccatorum:</l>
<l>ecce canes comedunt  |  panes filiorum,</l>
<l>velut aqua funditur  |  sanguis nunc sanctorum.</l>
 
<p><emph>20.</emph></p>
<l>Flete, omnes populi,  |  flete, et non parum,</l>
<l>graves luctus facite  |  planctum et amarum,</l>
<l>flumina effundite  |  multa lacrimarum;</l>
<l>sic ruinam plangite  |  urbium sanctarum!</l>
 
<p><emph>21.</emph></p>
<l>Flete amarissime,  |  omnes auditores,</l>
<l>magni atque minimi,  |  fratres et sorores!</l>
<l>mutate in melius  |  vitam atque mores;</l>
<l>nam de celo prospicit  |  Deus peccatores.</l>
 
<p><emph>22.</emph></p>
<l>Dat flagella impiis,  |  punit delinquentes,</l>
<l>et per tempus corrigit  |  stulta presumentes,</l>
<l>humiles glorificat,  |  deicit potentes,</l>
<l>recipit ut filios  |  digne penitentes.</l>
 
<p><emph>23.</emph></p>
<l>Sic iratus Dominus  |  quondam Israheli,</l>
<l>iudicans ex nubibus  |  et de alto celi,</l>
<l>archam testamenti ac-  |  census igne zeli</l>
<l>tradidisse legitur  |  populo crudeli.</l>
 
<p><emph>24.</emph></p>
<l>Sed et quamvis viribus  |  hec putabant acta,</l>
<l>sunt compulsi plangere  |  statim sua facta,</l>
<l>coegerunt reddere  |  minera cum arca</l>
<l>nam illorum viscera  |  tabe putrefacta.</l>
 
<p><emph>25.</emph></p>
<l>Convertamur igitur  |  et peniteamus,</l>
<l>mala, que commisimus,  |  fletu deleamus</l>
<l>atque Deo munera  |  digne offeramus,</l>
<l>ut placatus lacrimis  |  donet, quod rogamus!</l>
 
 </div2>
<div2 n="51"><head>CARMEN 51</head>
 
<p><emph>1.</emph></p>
<l>Debacchatur mundus pomo,</l>
<l>quod comedit primus homo.</l>
<l>demonstratur nobis tomo,</l>
<l>quod privamur nostra domo.</l>
 
<p>Refl.</p>
<l>Prohdolor!</l>
<l>Moyses et Aaron,</l>
<l>rex David et Salomon,</l>
<l>Ierusalem et Gion,</l>
<l>mundus plorat et Sion.</l>
 
<p><emph>2.</emph></p>
<l>Ecce tempus, tempus mestum,</l>
<l>propter plebem fit infestum;</l>
<l>patet enim manifestum,</l>
<l>quod plebs temptat inhonestum.</l>
 
<p>Refl.</p>
<l>Prohdolor!</l>
<l>Moyses et Aaron,</l>
<l>rex David et Salomon,</l>
<l>Ierusalem et Gion,</l>
<l>mundus plorat et Sion.</l>
 
<p><emph>3.</emph></p>
<l>Alteratur creatura,</l>
<l>fit nevosa, pro, natura.</l>
<l>quid superbit limatura,</l>
<l>de qua summis nulla cura?</l>
 
<p>Refl.</p>
<l>Prohdolor!</l>
<l>Moyses et Aaron,</l>
<l>rex David et Salomon,</l>
<l>Ierusalem et Gion,</l>
<l>mundus plorat et Sion.</l>
 
<p><emph>4.</emph></p>
<l>Homo reus captivatur,</l>
<l>dum hic vagus exulatur;</l>
<l>non de iure gratulatur,</l>
<l>dum hic brevis moriatur.</l>
 
<p>Refl.</p>
<l>Prohdolor!</l>
<l>Moyses et Aaron,</l>
<l>rex David et Salomon,</l>
<l>Ierusalem et Gion,</l>
<l>mundus plorat et Sion.</l>
 
  </div2>
<div2 id="51a"><head>CARMEN 51a</head>
<l>ca. 1168/69</l>
 
<p><emph>1.</emph></p>
<l>Imperator rex Grecorum,</l>
<l>minas spernens paganorum,</l>
<l>auro sumpto thesaurorum</l>
<l>parat sumptus armatorum.</l>
 
<p>Refl.</p>
<l>Ayos</l>
<l>o theos athanathos,</l>
<l>ysma sather yschyros!</l>
<l>miserere kyrios,</l>
<l>salva tuos famulos!</l>
 
<p><emph>2.</emph></p>
<l>Almaricus miles fortis,</l>
<l>rex communis nostre sortis,</l>
<l>in Egypto fractis portis</l>
<l>Turcos stravit dire mortis.</l>
 
<p>Refl.</p>
<l>Ayos</l>
<l>o theos athanathos,</l>
<l>ysma sather yschyros!</l>
<l>miserere kyrios,</l>
<l>salva tuos famulos!</l>
 
<p><emph>3.</emph></p>
<l>Omnis ergo Christianus</l>
<l>ad Egyptum tendat manus!</l>
<l>semper ibi degat sanus,</l>
<l>destruatur rex paganus!</l>
 
<p>Refl.</p>
<l>Ayos</l>
<l>o theos athanathos,</l>
<l>ysma sather yschyros!</l>
<l>miserere kyrios,</l>
<l>salva tuos famulos!</l>
 
 </div2>
<div2 n="52"><head>CARMEN 52</head>
<p>ca. 1130</p>
 
<p><emph>1.</emph></p>
<l>Nomen a solemnibus  |  trahit Solemniacum;</l>
<l>solemnizent igitur  |  omnes preter monachum,</l>
<l>qui sibi virilia  |  resecavit, Serracum;</l>
<l>illum hinc excipimus  |  quasi demoniacum;</l>
<l>ipse solus lugeat  |  reus apud Eacum!</l>
 
<p><emph>2.</emph></p>
<l>Exultemus et cantemus  |  canticum victorie,</l>
<l>et clamemus quas debemus  |  laudes regi glorie,</l>
<l>qui salvavit urbem David  |  a paganis hodie!</l>
 
<p>Refl.</p>
<l>Festum agitur,</l>
<l>dies recolitur,</l>
<l>in qua Dagon frangitur,</l>
<l>et Amalec vincitur,</l>
<l>natus Agar pellitur,</l>
<l>Ierusalem eripitur</l>
<l>et Christianis redditur;</l>
<l>diem colamus igitur!</l>
 
<p><emph>3.</emph></p>
<l>Hec urbs nobilissima  |  prima regem habuit,</l>
<l>in hac urbe maxima  |  Domino complacuit,</l>
<l>in hac propter hominem  |  crucifigi voluit,</l>
<l>hic super apostolos  |  Spiritus intonuit.</l>
 
<p><emph>4.</emph></p>
<l>Urbs insignis,  |  ad quam ignis  |  venit annis singulis,</l>
<l>quo monstratur,  |  quod amatur  |  omnibus in seculis,</l>
<l>honoranda,  |  frequentanda  |  regibus et populis!</l>
 
<p>Refl.</p>
<l>Festum agitur,</l>
<l>dies recolitur,</l>
<l>in qua Dagon frangitur,</l>
<l>et Amalec vincitur,</l>
<l>natus Agar pellitur,</l>
<l>Ierusalem eripitur</l>
<l>et Christianis redditur;</l>
<l>diem colamus igitur!</l>
 
<p><emph>5.</emph></p>
<l>Urbs sacrata celitus,  |  adamata superis,</l>
<l>legis tabernaculum,  |  templum arche federis,</l>
<l>hospitale pauperum  |  et asylum miseris!</l>
<l>non timebis aliquod,  |  dum in ea manseris.</l>
 
<p><emph>6.</emph></p>
<l>Tanta lucis claritate  |  superatur sol et luna,</l>
<l>tanta vicit sanctitate  |  omnes urbes hec urbs una;</l>
<l>non elegit frustra locum  |  Gebuseus Areuna.</l>
 
<p>Refl.</p>
<l>Festum agitur,</l>
<l>dies recolitur,</l>
<l>in qua Dagon frangitur,</l>
<l>et Amalec vincitur,</l>
<l>natus Agar pellitur,</l>
<l>Ierusalem eripitur</l>
<l>et Christianis redditur;</l>
<l>diem colamus igitur!</l>
 
 </div2>
<div2 n="53"><head>CARMEN 53</head>
<p>1177</p>
 
<p><emph>1.</emph></p>
<l>Anno Christi  |  incarnationis,</l>
<l>anno nostre  |  reparationis</l>
<l>millesimo</l>
<l>centesimo</l>
<l>septuagesimo</l>
<l>septimo</l>
<l>rex eterne glorie</l>
<l>dono sue gratie</l>
<l>tenebrosam nebulam</l>
<l>scismatis fugavit</l>
<l>quassamque naviculam</l>
<l>Simonis salvavit.</l>
 
<p><emph>2.</emph></p>
<l>Hoc chaos obduxerat</l>
<l>orbem, immo infecerat</l>
<l>annis quater quinis</l>
<l>scismatum pruinis;</l>
<l>scintilla caritatis alserat</l>
<l>facta iam cinis.</l>
 
<p><emph>3.</emph></p>
<l>Hoc decus concordie</l>
<l>sanxit flos Saxonie,</l>
<l>noster felix pontifex</l>
<l>Wichmannus, omnis pacis artifex,</l>
<l>mira gratia,</l>
<l>per quem talia</l>
<l>fiunt consilia,</l>
<l>que hunc errorem</l>
<l>valent reducere sic ad pacis honorem.</l>
 
<p><emph>4.</emph></p>
<l>Victor imperatoris</l>
<l>ensis, cum mucrone Petri prisci moris</l>
<l>unitate dimicans, feliciter maioris</l>
<l>vim resecat erroris.</l>
 
<p><emph>5.</emph></p>
<l>Gaude, mater  |  Roma triumphalis!</l>
<l>ecce, nauta  |  iam universalis</l>
<l>de profundo maris hieme remige integro portum pacis adiit,</l>
<l>dum pietatis dexteram tetigit.</l>
 
<p><emph>6.</emph></p>
<l>Felix acumen huius mentis,</l>
<l>qui cum tribus elementis</l>
†aliis ac dirimit litem pacis ligamentis!
 
<p><emph>7.</emph></p>
<l>Nunc Sion letetur gens,</l>
<l>quia Dominus exsurgens</l>
<l>miserans cor lenit;</l>
<l>tempus enim venit.</l>
 
<p><emph>8.</emph></p>
<l>Huius anni magnalia</l>
<l>sunt iubilei gaudia;</l>
<l>exstirpantur zizania,</l>
<l>flavet seges triticea,</l>
<l>et palee de area</l>
<l>ventantur foras horrea.</l>
 
<p><emph>9.</emph></p>
<l>Hoc decus concordie</l>
<l>canat vox ecclesie!</l>
<l>hec nova tripudia</l>
<l>requirat casta Sion filia!</l>
 
 </div2>
<div2 id="53a"><head>CARMEN 53a</head>
<p>ca. 1177/79</p>
 
<p><emph>1.</emph></p>
<l>Passeres illos, qui transmigrant supra montes, Alexander tertius</l>
<l>sagax et fidelis archivenator illaqueavit,</l>
 
<p><emph>2.</emph></p>
<l>Vulpes, que demoliuntur vineas, captivavit,</l>
<l>anguem stravit,</l>
<l>qui disseminavit</l>
<l>discolum virus, quod infrigidavit</l>
<l>igniculum fidei, quique cecavit.</l>
 
 </div2>
<div2 n="54"><head>CARMEN 54</head>
 
<p><emph>1.</emph></p>
<l>Omne genus demoniorum</l>
<l>cecorum,</l>
<l>claudorum</l>
<l>sive confusorum,</l>
<l>attendite iussum meorum</l>
<l>et vocationem verborum.</l>
 
<p><emph>2.</emph></p>
<l>Omnis creatura phantasmatum,</l>
<l>que corroboratis principatum</l>
<l>serpentis tortuosi,</l>
<l>venenosi,</l>
<l>qui traxit per superbiam</l>
<l>stellarum partem tertiam,</l>
<l>Gordan,</l>
<l>Ingordin et Ingordan:</l>
<l>per sigillum Salomonis</l>
<l>et per magos Pharaonis</l>
<l>omnes vos coniuro</l>
<l>omnes exorcizo</l>
<l>per tres magos Caspar,</l>
<l>Melchior et Balthasar,</l>
<l>per regem David,</l>
<l>qui Saul sedavit,</l>
<l>cum iubilavit,</l>
<l>vosque fugavit.</l>
 
<p><emph>3.</emph></p>
<l>Vos attestor,</l>
<l>vos contestor</l>
<l>per mandatum Domini,</l>
<l>ne zeletis,</l>
<l>quem soletis</l>
<l>vos vexare, homini,</l>
<l>ut compareatis</l>
<l>et post discedatis</l>
<l>et cum desperatis</l>
<l>chaos incolatis.</l>
 
<p><emph>4.</emph></p>
<l>Attestor,</l>
<l>contestor</l>
<l>per timendum,</l>
<l>per tremendum</l>
<l>diem iudicii,</l>
<l>eterni supplicii,</l>
<l>diem miserie,</l>
<l>perennis tristitie,</l>
<l>qui ducturus est</l>
<l>vos in infernum,</l>
<l>salvaturus est</l>
<l>nos in eternum.</l>
 
<p><emph>5.</emph></p>
<l>Per nomen mirabile</l>
<l>atque ineffabile</l>
<l>Dei tetragrammaton,</l>
<l>ut expaveatis</l>
<l>et perhorreatis,</l>
<l>vos exorcizo,</l>
<l>Larve,</l>
<l>Fauni,</l>
<l>Manes,</l>
<l>Nymphe,</l>
<l>Sirene,</l>
<l>Adryades,</l>
<l>Satyri,</l>
<l>Incubi,</l>
<l>Penates,</l>
<l>ut cito abeatis,</l>
<l>chaos incolatis,</l>
<l>ne vas corrumpatis</l>
<l>christianitatis.</l>
 
<p><emph>6.</emph></p>
<l>Tu nos, Deus, conservare ab hostibus digneris!</l>
 
 </div2>
<div2 n="55"><head>CARMEN 55</head>
 
<l>Amara tanta tyri  |  pastos sycalos sycaliri</l>
<l>Ellivoli scarras  |  polili posylique lyvarras.</l>

</div2>
</div1>
<div1><head>Carmina amatoria (56-186)</head>

<div2 n="56"><head>CARMEN 56</head>
 
<p><emph>1.</emph></p>
<l>Ianus annum circinat,</l>
<l>ver estatem nuntiat</l>
<l>calcat Phebus ungula,</l>
<l>dum in Taurum flectitur,</l>
<l>Arietis repagula.</l>
<p>Refl.</p>
<l>Amor cuncta superat,</l>
<l>Amor dura terebrat.</l>
 
<p><emph>2.</emph></p>
<l>Procul sint omnia</l>
<l>tristia!</l>
<l>dulcia</l>
<l>gaudia</l>
<l>sollemnizent Veneris gymnasia!</l>
<l>decet iocundari,</l>
<l>quos militare contigit</l>
<l>Dioneo lari.</l>
<p>Refl.</p>
<l>Amor cuncta superat,</l>
<l>Amor dura terebrat.</l>
 
<p><emph>3.</emph></p>
<l>Dum alumnus Palladis</l>
<l>Cytheree scolam</l>
<l>introissem, inter multas</l>
<l>bene cultas</l>
<l>vidi unam solam</l>
<l>facie</l>
<l>Tyndaridi</l>
<l>ac Veneri</l>
<l>secundam,</l>
<l>plenam elegantie</l>
<l>et magis pudibundam.</l>
<p>Refl.</p>
<l>Amor cuncta superat,</l>
<l>Amor dura terebrat.</l>
 
<p><emph>4.</emph></p>
<l>Differentem omnibus</l>
<l>amo differenter.</l>
<l>novus ignis in me furit</l>
<l>et adurit</l>
<l>indeficienter.</l>
<l>nulla magis nobilis,</l>
<l>habilis,</l>
<l>pulchra vel amabilis,</l>
<l>nulla minus mobilis,</l>
<l>instabilis,</l>
<l>infronita reperitur</l>
<l>vel fide mutabilis.</l>
<l>eius letum vivere</l>
<l>est meum delectari.</l>
<l>diligi si merear,</l>
<l>hoc meum est beari.</l>
<p>Refl.</p>
<l>Vincit Amor omnia,</l>
<l>regit Amor omnia.</l>
 
<p><emph>5.</emph></p>
<l>Parce, puer, puero!</l>
<l>fave, Venus, tenero,</l>
<l>ignem movens,</l>
<l>ignem fovens,</l>
<l>ne mori sit, quod vixero,</l>
<l>nec sit ut Daphnes Phebo,</l>
<l>cui me ipsum dedo!</l>
<l>olim tiro Palladis</l>
<l>nunc tuo iuri cedo.</l>
<p>Refl.</p>
<l>Vincit Amor omnia,</l>
<l>regit Amor omnia.</l>
 
 </div2>
<div2 n="57"><head>CARMEN 57</head>
 
<p><emph>1.</emph></p>
<l>«Bruma, veris emula,</l>
<l>sua iam repagula</l>
<l>dolet demoliri;</l>
<l>demandat Februario,</l>
<l>ne se a solis radio</l>
<l>sinat deliniri.</l>
 
<p><emph>2.</emph></p>
<l>Omnis nexus elementorum</l>
<l>legem blandam sentit amorum.</l>
<l>sed Hymeneus eorum</l>
<l>iugalem ordinat torum,</l>
<l>votis allubescens deorum</l>
<l>piorum.</l>
 
<p><emph>3.</emph></p>
<l>Sed Aquilonis</l>
<l>ira predonis</l>
<l>elementis officit,</l>
<l>ne pariant; nec tamen in hoc proficit.</l>
<l>sed Hymeneus obicit</l>
<l>eius se turbini;</l>
<l>in hoc enim numini</l>
<l>deserviunt Dione.</l>
 
<p><emph>4.</emph></p>
<l>Felicibus stipendiis</l>
<l>Dione freta gaudiis</l>
<l>gaudet suos extollere.</l>
<l>qui se suo iugo libere</l>
<l>non denegant submittere,</l>
<l>quam felici vivere</l>
<l>vult eos pro munere!</l>
 
<p><emph>5.</emph></p>
<l>Optat Thetis</l>
<l>auram quietis,</l>
<l>ut celo caput exerat</l>
<l>suosque fructus proferat.</l>
<l>Ceres quoque secus undam cursitat</l>
<l>et tristia sollicitat</l>
<l>inferorum numina</l>
<l>pro surrepta Proserpina.</l>
 
<p><emph>6.</emph></p>
<l>Elementa supera</l>
<l>coeunt et infera.</l>
<l>hinc illis vocabula</l>
<l>sunt attributa mascula;</l>
<l>illis vero feminina</l>
<l>congrue sunt deputata nomina,</l>
<l>quia rerum semina</l>
<l>concipiunt ut femina.</l>
 
<p><emph>7.</emph></p>
<l>Sol, quia regnat in Piscibus</l>
<l>celestibus,</l>
<l>dat copiam</l>
<l>plenariam</l>
<l>piscationi,</l>
<l>reddens formam turbide Iunoni.»</l>
 
<p><emph>8a.</emph></p>
<l>Ista Phrison decantabat</l>
<l>iuxta regis filiam,</l>
<l>egram que se simulabat,</l>
<l>dum perrexit per viam</l>
 
<p><emph>8b.</emph></p>
<l>Desponsari, sed hec gnanus</l>
<l>notans sponso retulit.</l>
<l>mox truncatur ut profanus.</l>
<l>tandem sponso detulit.</l>
 
 </div2>
<div2 n="58"><head>CARMEN 58</head>
 
<p><emph>1.</emph></p>
<l>Iam ver oritur.</l>
<l>veris flore variata</l>
<l>tellus redimitur.</l>
<l>excitat in gaudium</l>
<l>cor concentus avium</l>
<l>voce relativa</l>
<l>Iovem salutantium.</l>
<l>in his philomena</l>
<l>Tereum reiterat</l>
<l>et iam fatum</l>
<l>antiquatum</l>
<l>querule retractat.</l>
<l>sed dum fatis obicit</l>
<l>Itym perditum,</l>
<l>merula</l>
<l>choraulica</l>
<l>carmina</l>
<l>coaptat.</l>
 
<p><emph>2.</emph></p>
<l>Istis insultantibus</l>
<l>casibus</l>
<l>fatalibus</l>
<l>in choree speciem</l>
<l>res reciprocatur.</l>
<l>his autem conciliis</l>
<l>noster adest Iupiter</l>
<l>cum sua Iunone,</l>
<l>Cupido cum Dione,</l>
<l>post hos Argus stellifer</l>
<l>et Narcissus floriger</l>
<l>Orphëusque plectriger,</l>
<l>Faunus quoque corniger.</l>
 
<p><emph>3.</emph></p>
<l>Inter hec sollemnia</l>
<l>communia</l>
<l>alterno motu laterum</l>
<l>lascive iactant corpora</l>
<l>collata</l>
<l>nunc occurrens,</l>
<l>nunc procurrens</l>
<l>contio pennata:</l>
 
<p><emph>4.</emph></p>
<l>Mergus aquaticus,</l>
<l>aquila munificus,</l>
<l>bubo noctivagus,</l>
<l>cygnus flumineus,</l>
<l>phenix unica,</l>
<l>perdix lethargica,</l>
<l>hirundo domestica,</l>
<l>columba turtisona,</l>
<l>upupa galigera,</l>
<l>anser sagax,</l>
<l>vultur edax,</l>
<l>psitacus gelboicus,</l>
<l>miluus gyrovagus,</l>
<l>alaudula garrula,</l>
<l>ciconia rostrisona.</l>
 
<p><emph>5.</emph></p>
<l>His et consimilibus</l>
<l>paria</l>
<l>sunt gaudia;</l>
<l>demulcet enim omnia</l>
<l>hec concors consonantia.</l>
 
<p><emph>6.</emph></p>
<l>Tempus est letitie.</l>
<l>nostro tempore</l>
<l>vernant flores</l>
<l>in pratis virentibus,</l>
<l>et suis rebus</l>
<l>decus auget Phebus</l>
<l>in nostris finibus.</l>
 
 </div2>
<div2 n="59"><head>CARMEN 59</head>
 
<p><emph>1.</emph></p>
<l>Ecce, chorus virginum,</l>
<l>tempore vernali,</l>
<l>dum solis incendium</l>
<l>radios equali</l>
<l>moderatur ordine,</l>
<l>nubilo semoto</l>
<l>fronde pausa tilie</l>
<l>Cypridis in voto!</l>
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto!</l>
 
<p><emph>2.</emph></p>
<l>In hac valle florida</l>
<l>floreus flagratus,</l>
<l>inter septa lilia</l>
<l>locus purpuratus.</l>
<l>dum garritus merule</l>
<l>dulciter alludit,</l>
<l>philomena carnmine</l>
<l>dulcia concludit.</l>
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto!</l>
 
<p><emph>3.</emph></p>
<l>Acies virginea</l>
<l>redimita flore –</l>
<l>quis enarret talia!</l>
<l>quantoque decore</l>
<l>prenitent ad liquidum</l>
<l>Veneris occulta!</l>
<l>Dido necis meritum</l>
<l>proferat inulta.</l>
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto!</l>
 
<p><emph>4.</emph></p>
<l>Per florenta nemorum</l>
<l>me fortuna vexit.</l>
<l>arcum Cupidineum</l>
<l>vernula retexit.</l>
<l>quam inter Veneream</l>
<l>diligo cohortem,</l>
<l>langueo, dum videam</l>
<l>libiti consortem.</l>
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto.</l>
 
<p><emph>5.</emph></p>
<l>Questio per singulas</l>
<l>oritur: honesta</l>
<l>potiorque dignitas</l>
<l>casta vel incesta?</l>
<l>Flora, consors Phyllidis,</l>
<l>est sententiata:</l>
<l>«caste non est similis</l>
<l>turpiter amata.»</l>
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto!</l>
 
<p><emph>6.</emph></p>
<l>Iuno, Pallas, Dione,</l>
<l>Cytherea dura</l>
<l>affirmant interprete</l>
<l>Flore verbi iura:</l>
<l>«flagrabit felicius</l>
<l>nectare mellito</l>
<l>castam amans potius</l>
<l>quam in ‹infinito›.»</l>
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto!</l>
 
<p><emph>7.</emph></p>
<l>Iura grata refero</l>
<l>puellarum ludis.</l>
<l>Vigeant in prospero</l>
<l>pudice futuris!</l>
<l>actibus emeritas</l>
<l>nulla salutaris,</l>
<l>contingat iocunditas</l>
† spes adulta caris!
<p>Refl.</p>
<l>Cypridis in voto</l>
<l>fronde pausa tilie,</l>
<l>Cypridis in voto!</l>
 
 </div2>
<div2 n="60"><head>CARMEN 60</head>
<p>ca. 1100 ?</p>
 
<p><emph>1a.</emph></p>
<l>Captus amore gravi</l>
<l>me parem rebar avi</l>
<l>fede revincte lari,</l>
<l>que procul ethra videt</l>
<l>nec modulando silet,</l>
<l>inde perire libet.</l>
 
<p><emph>1b.</emph></p>
. . . . . . . . . . . . . .
<l>psallere, virgo, pridem,</l>
<l>non semper hec ibidem,</l>
<l>quam scrutabundus amor</l>
<l>notarat et amaror.</l>
<l>hinc ortus ille clamor.</l>
 
<p><emph>2a.</emph></p>
<l>Est bilis amarissima,</l>
<l>qualem gignit Sardonia,</l>
 
<p><emph>2b.</emph></p>
<l>In incentivo Veneris</l>
<l>eiusque miri generis</l>
 
<p><emph>2c.</emph></p>
<l>Militiam proponere,</l>
<l>non posse votum solvere.</l>
 
<p><emph>2d.</emph></p>
<l>Hec, ecce, virgo inclita,</l>
<l>tibi notabis edita:</l>
 
<p><emph>3.</emph></p>
<l>Amor instillat, quare</l>
<l>te, virgo, salutare</l>
<l>velim; sed onus grave</l>
<l>videris acerbare,</l>
 
<p><emph>4.</emph></p>
<l>Dum affligis immeritum,</l>
<l>grave ferens imperium,</l>
<l>vilipendens obloquium,</l>
<l>me minans in interitum,</l>
<l>fidem promittens alteri,</l>
<l>contradicendo Cypridi.</l>
 
<p><emph>5a.</emph></p>
<l>Ecce querimonia,</l>
<l>quam genuit amor;</l>
<l>me misit in suspiria</l>
<l>Venereus favor.</l>
 
<p><emph>5b.</emph></p>
<l>Cuncta sprevi virginum</l>
<l>ego tripudia,</l>
<l>te volens michi iungere.</l>
<l>modo diludia</l>
 
<p><emph>5c.</emph></p>
<l>Quesivique gratiam;</l>
<l>sed iam alterius</l>
<l>captas benivolentiam;</l>
<l>quo nil deterius</l>
 
<p><emph>6a.</emph></p>
<l>Queo fari.</l>
<l>nec solari</l>
<l>me curat Glycerium;</l>
 
<p><emph>6b.</emph></p>
<l>Me fastidit</l>
<l>et allidit,</l>
<l>estimans inglorium.</l>
 
<p><emph>6c.</emph></p>
<l>Bella gero</l>
<l>cum severo</l>
<l>Cypridis ob meritum.</l>
 
<p><emph>7a.</emph></p>
<l>Dum mens unam te recolit</l>
<l>famaque nefas comperit,</l>
<l>pupilla fletum protulit;</l>
<l>iam expedit,</l>
<l>ut vera loquamur.</l>
 
<p><emph>7b.</emph></p>
<l>Amaveram pre ceteris</l>
<l>te, sed amici veteris</l>
<l>es iam oblita; superis</l>
<l>vel inferis</l>
<l>ream te criminamur?</l>
 
<p><emph>8a.</emph></p>
<l>Dolor, fletus,</l>
<l>ire, metus</l>
<l>tremebundis artubus</l>
<l>simul incubuere.</l>
 
<p><emph>8b.</emph></p>
<l>Pre dolore</l>
<l>verso more</l>
<l>canticum conticuit;</l>
<l>nil restat nisi flere.</l>
 
<p><emph>8c.</emph></p>
<l>Sorte dira</l>
<l>pendet lyra,</l>
<l>spreta luget. Atropos</l>
<l>filum cessavit nere.</l>
 
<p><emph>9.</emph></p>
<l>Me mergis hic,</l>
<l>cum sis illic;</l>
<l>nutando sic</l>
<l>non stabis hic.</l>
 
<p><emph>10.</emph></p>
<l>Sed lubrica  |  contagia</l>
<l>te gaudes insectari;</l>
<l>prostibulum patibulo</l>
<l>iam meruit piari.</l>
<l>en, oro te per superos:</l>
<l>tibi ames obnoxios;</l>
<l>reclude secretarios,</l>
<l>quos nil iuvat amari!</l>
 
<p><emph>11.</emph></p>
<l>Si lethargum vite</l>
<l>insectabor lite,</l>
† hanc colis rite,
† et ego te
<l>in soliloquiorum</l>
<l>carmine canebam,</l>
<l>te unam sapiebam,</l>
<l>idque iustum rebar;</l>
<l>sed nichil audis horum.</l>
 
<p><emph>12.</emph></p>
<l>Michi te subdideras</l>
<l>et amore iunxeras</l>
<l>fallentis vite semitas,</l>
<l>et te ita subverteras,</l>
<l>ut redimam me vivere</l>
<l>presumptuosa temere</l>
<l>amores vi transponeres,</l>
<l>ut cor meum contereres.</l>
 
<p><emph>13a.</emph></p>
<l>Usque quo te perferam,</l>
<l>quam premit emulatio?</l>
 
<p><emph>13b.</emph></p>
<l>Ut quid agis perperam,</l>
<l>o dira simulatio?</l>
 
<p><emph>14a.</emph></p>
<l>Ex fraudibus alternis</l>
<l>et ignominia</l>
<l>cur emula superbis,</l>
<l>bifrons, ingloria?</l>
 
<p><emph>14b.</emph></p>
<l>Cum federa discerpis,</l>
<l>o preceps nimia,</l>
<l>te funditus evertis</l>
<l>ceu Bachanaria.</l>
 
<p><emph>15.</emph></p>
<l>Si balbi more veritus</l>
<l>nil ausim fari penitus,</l>
† obnixeram emeritus,
<l>quem captat hic interitus.</l>
 
<p><emph>16.</emph></p>
<l>O Cypris alma, conspice</l>
<l>tue clientem opere</l>
<l>penamque nobis exime,</l>
<l>quam patimur indebite!</l>
<l>tu lamiam interripe</l>
<l>eiusque rixas opprime!</l>
 
  </div2>
<div2 id="60a"><head>CARMEN 60a</head>
 
<p><emph>1.</emph></p>
<l>Cupido mentem gyrat</l>
<l>telumque minans vibrat,</l>
<l>Favonius aspirat</l>
<l>nectar, quo venas inflat</l>
 
<p><emph>2.</emph></p>
<l>Medullitus; id teneris</l>
<l>pergratum est in feminis,</l>
<l>quas alit affabilitas</l>
<l>atque cordis simplicitas.</l>
 
<p><emph>3a.</emph></p>
<l>Semel, opto, basia</l>
<l>michi quod offerat,</l>
<l>quam sorte de infantia</l>
<l>Natura venustat.</l>
 
<p><emph>3b.</emph></p>
<l>Post hanc nulla complacet,</l>
<l>quam sic assumpserim,</l>
<l>cum potius amabiles</l>
<l>te propter spreverim.</l>
 
<p><emph>4a.</emph></p>
<l>Iam odorus</l>
<l>noster torus</l>
<l>demoratur; inscia</l>
 
<p><emph>4b.</emph></p>
<l>Es optata,</l>
<l>sed vocata</l>
<l>non occurris, intima.</l>
 
<p><emph>5a.</emph></p>
<l>Gaude, proles regia,</l>
<l>que vite privilegia</l>
<l>gestas! ecce Venerea</l>
<l>collegia</l>
<l>per te floruerunt.</l>
 
<p><emph>5b.</emph></p>
<l>Si iam detur optio,</l>
<l>tuo quod utar osculo</l>
<l>et membris in crepuscolo</l>
<l>sub otio,</l>
<l>aspera non erunt.</l>
 
<p><emph>6a.</emph></p>
<l>Matutini sideris</l>
<l>iubar preis,</l>
<l>et lilium</l>
<l>rosaque periere.</l>
 
<p><emph>6b.</emph></p>
<l>Micat ebur dentium</l>
<l>per labium,</l>
<l>ut Sirium</l>
<l>credat quis enitere.</l>
 
<p><emph>7.</emph></p>
<l>Si Menalus  |  fatidicus</l>
<l>virginibus</l>
<l>michi det omne fari,</l>
<l>Etna, mons occiduus,</l>
<l>Ponto ferat minas prius,</l>
<l>quam desinat, virgo, tuus</l>
<l>honor laudari.</l>
 
<p><emph>8.</emph></p>
<l>Amores ergo fidibus</l>
<l>canendi sunt his rudibus,</l>
<l>cibentur ut his fructibus:</l>
<l>stipendium erit Venus,</l>
 
<p><emph>9.</emph></p>
<l>Furores quando lenit</l>
<l>Venus, que corda ferit.</l>
<l>incitamentum Veneris</l>
<l>fastidium est ceteris.</l>
<l>quod laudis michi titulum</l>
<l>clarumque det obsequium!</l>
 
<p><emph>10.</emph></p>
<l>Intemerata virginum,</l>
<l>serena respice</l>
<l>et generosa supplicis</l>
<l>iam vota perfice!</l>
 
 </div2>
<div2 n="61"><head>CARMEN 61</head>
 
<p><emph>1a.</emph></p>
<l>Siquem Pieridum ditavit contio,</l>
<l>nulli Teïorum aptetur otio</l>
<l>par Phebi cithare</l>
<l>sum in verno nectare.</l>
 
<p><emph>1b.</emph></p>
<l>Cui pre cunctis virginum obedio,</l>
† vita me potest alere vel mortis tedio.
† sed decus hoc intimum
<l>mavult potissimum.</l>
 
<p><emph>1c.</emph></p>
<l>Terminum vidit brume desolatio;</l>
<l>gaudent funditus in florum exordio,</l>
<l>qui norunt Cypridem,</l>
<l>plaudentes eidem.</l>
 
<p><emph>1d.</emph></p>
<l>Nunquam tanti cordis fui, pro Iupiter!</l>
<l>de spe Venerea, opinor; iugiter</l>
<l>me vita fertilis</l>
<l>alit et spes habilis.</l>
 
<p><emph>2a.</emph></p>
<l>Me risu linea</l>
<l>regit virginea;</l>
<l>nunc ergo tinea</l>
<l>meroris pellitur,</l>
<l>dolor avellitur,</l>
<l>tremor percellitur.</l>
 
<p><emph>2b.</emph></p>
<l>Cui tanta claritas</l>
<l>ac mira caritas,</l>
<l>fecunda largitas</l>
<l>semper et undique</l>
<l>arrident utique,</l>
<l>hanc opto denique.</l>
 
<p><emph>3.</emph></p>
<l>Ne miretur ducis tante</l>
<l>quis sublimitatem,</l>
<l>que me verbi vi prestante</l>
<l>doctum reddit plus quam ante,</l>
<l>stillans largitatem!</l>
 
<p><emph>4a.</emph></p>
<l>O decora</l>
<l>super ora</l>
<l>belli Absalonis</l>
<l>et non talis,</l>
<l>ut mortalis</l>
<l>sis conditionis!</l>
 
<p><emph>4b.</emph></p>
<l>Michi soli,</l>
<l>virgo, noli</l>
<l>esse refragata!</l>
<l>queso finem,</l>
<l>ut reclinem</l>
<l>a re desperata.</l>
 
<p><emph>5.</emph></p>
<l>Tuum prestolor nuntium:</l>
<l>dele merorem conscium,</l>
<l>mundani decus iubaris,</l>
<l>o verecunda Tyndaris!</l>
 
<p><emph>6a.</emph></p>
<l>Apollo mire vinctus est</l>
<l>Peneide respecta;</l>
<l>sic meus amor tinctus est</l>
<l>re veteri deiecta.</l>
 
<p><emph>6b.</emph></p>
<l>Magnetem verum iterat</l>
<l>virgo mire perfecta,</l>
<l>attractu crebro superat</l>
<l>me gratia directa.</l>
 
<p><emph>6c.</emph></p>
<l>Miranda de Priamide</l>
<l>rememorantur gesta,</l>
<l>qui militavit floride;</l>
<l>sed squalent mea festa.</l>
 
<p><emph>7.</emph></p>
<l>Florenti desolatio</l>
<l>non esset conturbatio;</l>
<l>sed mea plus tremit ratio,</l>
† quam Dionea sit dilatio.
<l>quid facio?</l>
 
<p><emph>8a.</emph></p>
<l>Gratia,</l>
<l>solacia</l>
<l>donato menti languide,</l>
<l>mea dos,</l>
<l>amorum flos,</l>
<l>morigerata vivide!</l>
 
<p><emph>8b.</emph></p>
<l>Amantum lis,</l>
<l>te, quicquid vis,</l>
<l>da laudi bene placide!</l>
<l>nil tibi par,</l>
<l>electe lar</l>
<l>letitie fervide.</l>
 
<p><emph>9a.</emph></p>
<l>Te visa primitus</l>
<l>exarsi penitus;</l>
<l>proinde gemitus</l>
<l>durat perenniter.</l>
<l>tu deme leniter</l>
<l>illatum duriter!</l>
 
<p><emph>9b.</emph></p>
† Hec est dira sors,
<l>nec durior est mors.</l>
<l>num mee vite sors</l>
<l>stat ritu prospero?</l>
<l>quam soli confero,</l>
<l>repugnat tenero!</l>
 
<p><emph>10.</emph></p>
<l>Huic me corde flagrante</l>
<l>nosco intricatum,</l>
<l>cuius nutu me versante</l>
<l>et ad votum conspirante</l>
<l>me fero beatum.</l>
 
<p><emph>11a.</emph></p>
<l>Aptiorem,</l>
<l>dulciorem</l>
<l>nollem reperire,</l>
<l>quam elegi,</l>
<l>mee legi</l>
<l>si dat subvenire.</l>
 
<p><emph>11b.</emph></p>
<l>Plus amarem,</l>
<l>plus optarem</l>
<l>sui verbi dona,</l>
<l>quam si mundi</l>
† vi iocundi
<l>fungerer corona.</l>
 
<p><emph>12.</emph></p>
. . . . . . . . . . . . . .
. . . . . . . . . . . . . .
. . . . . . . . . . . . . .
. . . . . . . . . . . . . .
 
<p><emph>13a.</emph></p>
<l>Sed primum exaltandus est</l>
<l>risus clarificatus,</l>
<l>a quo Iovis secundus est,</l>
<l>michi significatus.</l>
 
<p><emph>13b.</emph></p>
<l>Effectum si non invenit,</l>
<l>ut me velit amare,</l>
<l>pie rogo, quod convenit:</l>
<l>me queat tolerare.</l>
 
<p><emph>13c.</emph></p>
<l>Sed si nos, Discordia,</l>
<l>tuo more disponis,</l>
<l>mutabo iam primordia</l>
<l>mee professionis.</l>
 
<p><emph>14.</emph></p>
<l>Ergo, nitidior sidere,</l>
<l>respice, si me vis vivere!</l>
<l>nam flores constat emergere;</l>
<l>tuo me solatum federe</l>
<l>da ludere!</l>
 
 </div2>
<div2 n="62"><head>CARMEN 62</head>
 
<p><emph>1.</emph></p>
<l>Dum Diane vitrea</l>
<l>sero lampas oritur</l>
<l>et a fratris rosea</l>
<l>luce dum succenditur,</l>
<l>dulcis aura zephyri</l>
<l>spirans omnes etheri</l>
<l>nubes tollit;</l>
<l>sic emollit</l>
<l>vis chordarum pectora</l>
<l>et immutat</l>
<l>cor, quod nutat</l>
<l>ad amoris pignora.</l>
 
<p><emph>2.</emph></p>
<l>Letum iubar Hesperi</l>
<l>gratiorem</l>
<l>dat humorem</l>
<l>roris soporiferi</l>
<l>mortalium generi.</l>
 
<p><emph>3.</emph></p>
<l>O quam felix est antidotum soporis,</l>
<l>quod curarum tempestates sedat et doloris!</l>
<l>dum surrepit clausis oculorum poris,</l>
<l>ipsum gaudio equiperat dulcedini amoris.</l>
 
<p><emph>4.</emph></p>
<l>Morphëus in mentem</l>
<l>trahit impellentem</l>
<l>ventum lenem segetes maturas,</l>
<l>murmura rivorum per harenas puras,</l>
<l>circulares ambitus molendinorum,</l>
<l>qui furantur somno lumen oculorum.</l>
 
<p><emph>5.</emph></p>
<l>Post blanda Veneris commercia</l>
<l>lassatur cerebri substantia.</l>
<l>hinc caligant mira novitate</l>
<l>oculi nantes in palpebrarum rate.</l>
<l>hei, quam felix transitus amoris ad soporem,</l>
<l>sed suavior regressus ad amorem!</l>
 
<p><emph>6.</emph></p>
<l>Ex alvo leta fumus evaporat,</l>
<l>qui capitis tres cellulas irrorat;</l>
<l>hic infumat oculos</l>
<l>ad soporem pendulos</l>
<l>et palpebras sua fumositate</l>
<l>replet, ne visus exspatietur late.</l>
<l>unde ligant oculos virtutes animales,</l>
<l>que sunt magis vise ministeriales.</l>
 
<p><emph>7.</emph></p>
<l>Fronde sub arboris amena,</l>
<l>dum querens canit philomena,</l>
<l>suave est quiescere,</l>
<l>suavius ludere</l>
<l>in gramine</l>
<l>cum virgine</l>
<l>speciosa.</l>
<l>si variarum</l>
<l>odor herbarum</l>
<l>spiraverit,</l>
<l>si dederit</l>
<l>torum rosa,</l>
<l>dulciter soporis alimonia</l>
<l>post Veneris defessa commercia</l>
<l>captatur,</l>
<l>dum lassis instillatur.</l>
 
<p><emph>8.</emph></p>
<l>O in quantis</l>
<l>animus amantis</l>
<l>variatur vacillantis!</l>
<l>ut vaga ratis per equora,</l>
<l>dum caret ancora,</l>
<l>fluctuat inter spem metumque dubia</l>
<l>sic Veneris militia.</l>
 
 </div2>
<div2 n="63"><head>CARMEN 63</head>
<p>Petrus Blesensis (ca. 1135 - ca. 1204)</p>

 
<p><emph>1a.</emph></p>
<l>Olim sudor Herculis,</l>
<l>monstra late conterens,</l>
<l>pestes orbis auferens,</l>
<l>claris longe titulis</l>
<l>enituit;</l>
<l>sed tandem defloruit</l>
<l>fama prius celebris,</l>
<l>cecis clausa tenebris,</l>
<l>Ioles illecebris</l>
<l>Alcide captivato.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>1b.</emph></p>
<l>Hydra damno capitum</l>
<l>facta locupletior,</l>
<l>omni peste sevior,</l>
<l>reddere sollicitum</l>
<l>non potuit,</l>
<l>quem puella domuit.</l>
<l>iugo cessit Veneris</l>
<l>vir, qui maior superis</l>
<l>celum tulit humeris</l>
<l>Atlante fatigato.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>2a.</emph></p>
<l>Caco tristis halitus</l>
<l>et flammarum vomitus</l>
<l>vel fuga Nesso duplici</l>
<l>non profuit;</l>
<l>Geryon Hesperius</l>
<l>ianitorque Stygius,</l>
<l>uterque forma triplici</l>
<l>non terruit,</l>
<l>quem captivum tenuit</l>
<l>risu puella simplici.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>2b.</emph></p>
<l>Jugo cessit tenero,</l>
<l>somno qui letifero</l>
<l>horti custodem divitis</l>
<l>implicuit,</l>
<l>frontis Acheloie</l>
<l>cornu dedit Copie,</l>
<l>apro, leone domitis</l>
<l>enituit,</l>
<l>Thraces equos imbuit</l>
<l>cruenti cede hospitis.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>3a.</emph></p>
<l>Antei Libyci</l>
<l>luctam sustinuit,</l>
<l>casus sophistici</l>
<l>fraudes cohibuit,</l>
<l>cadere dum vetuit;</l>
<l>sed qui sic explicuit</l>
<l>lucte nodosos nexus,</l>
<l>vincitur et vincitur,</l>
<l>dum labitur</l>
<l>magna Iovis soboles</l>
<l>ad Ioles</l>
<l>amplexus.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>3b.</emph></p>
<l>Tantis floruerat</l>
<l>laborum titulis,</l>
<l>quem blandis carcerat</l>
<l>puella vinculis.</l>
<l>et dum lambit osculis,</l>
<l>nectar huic labellulis</l>
<l>Venereum propinat;</l>
<l>vir solutus otiis</l>
<l>Venereis</l>
<l>laborum memoriam</l>
<l>et gloriam</l>
<l>inclinat.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>4a.</emph></p>
<l>Sed Alcide fortior</l>
<l>aggredior</l>
<l>pugnam contra Venerem.</l>
<l>ut superem</l>
<l>hanc, fugio;</l>
<l>in hoc enim prelio</l>
<l>fugiendo fortius</l>
<l>et melius</l>
<l>pugnatur,</l>
<l>sicque Venus vincitur:</l>
<l>dum fugitur,</l>
<l>fugatur.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
<p><emph>4b.</emph></p>
<l>Dulces nodos Veneris</l>
<l>et carceris</l>
<l>blandi seras resero,</l>
<l>de cetero</l>
<l>ad alia</l>
<l>dum traducor studia.</l>
<l>o Lycori, valeas</l>
<l>et voveas,</l>
<l>quod vovi:</l>
<l>ab amore spiritum</l>
<l>sollicitum</l>
<l>removi.</l>
<p>Refl.</p>
<l>Amor fame meritum</l>
<l>deflorat,</l>
<l>amans tempus perditum</l>
<l>non plorat,</l>
<l>sed temere</l>
<l>diffluere</l>
<l>sub Venere</l>
<l>laborat.</l>
 
 </div2>
<div2 n="64"><head>CARMEN 64</head>
<p>De XII virtutibus Herculis</p>
<p>Ausonius (ca. 310 - 395)</p>

 <p>
<l>Prima Cleonei tolerata erumna leonis.</l>
<l>Proxima Lerneam ferro et face contudit hydram.</l>
<l>Mox Erymantheum vis tertia perculit aprum.</l>
<l>Eripedis quarto tulit aurea cornua cervi.</l>
<l>Stymphalidas pepulit volucres discrimine quinto.</l>
<l>Threiciam sexto spoliavit Amazona balteo.</l>
<l>Septima in Augeis stabulis impensa laboris.</l>
<l>Octava expulso numeratur adoria tauro.</l>
<l>In Diomedeis victoria nona quadrigis.</l>
<l>Geryone extincto decimam dat Hiberia palmam.</l>
<l>Undecimo mala Hesperidum districta triumpho.</l>
<l>Cerberus extremi suprema est meta laboris.</l></p>
 
 </div2>
<div2 n="65"><head>CARMEN 65</head>
 
<p><emph>1.</emph></p>
<l>Quocumque more motu volvuntur tempora,</l>
<l>eadem fretus eucrasi pulso tympana.</l>
 
<p><emph>2a.</emph></p>
<l>Seu Philogeus</l>
<l>in imis moretur,</l>
<l>aut Euricteus</l>
<l>solito vernali femine rubens notetur,</l>
<l>vel dum coruscus Acteon estivo lumine repletur,</l>
<l>sive Lampas radians autumni copia ditetur:</l>
<l>ab uno semper numine michi salus debetur.</l>
 
<p><emph>2b.</emph></p>
<l>Brevi spectata</l>
<l>Basythea immisit,</l>
<l>quod expectata</l>
<l>tempore tanto Euryale tandem subrisit.</l>
<l>sola Euphrosyne strictrici emula fautrix michi sit,</l>
<l>cui Dione nudula per quandam dulciter arrisit!</l>
<l>nam allotheta cecinit hoc carmen, quod promisit.</l>
 
<p><emph>3a.</emph></p>
<l>Cypris barbata</l>
<l>gaudeat occultu</l>
<l>iam renovata</l>
<l>maturo tumultu!</l>
<l>virgo dudum femine</l>
<l>habitum mentita,</l>
<l>nec fallit in virgine</l>
<l>Veneris perita.</l>
<l>nomine pudico palliat</l>
<l>Venereum libamen,</l>
<l>provida, ne palam ebulliat</l>
<l>experte rei famen.</l>
<l>devirginata tamen</l>
<l>non horruit, cum iteravit nature luctamen.</l>
 
<p><emph>3b.</emph></p>
<l>Fautor sis, Paris,</l>
<l>Veneris agonis!</l>
<l>Venus, fruaris</l>
<l>amplexibus Adonis!</l>
<l>myrtum libans Indicam</l>
<l>fanis Citheronis</l>
<l>testem ponam pedicam</l>
<l>mee conditionis.</l>
<l>Delio liberior immobili</l>
<l>non superor cohorte.</l>
<l>spes lassam rem impulit, dum nobili</l>
<l>fruar tori consorte.</l>
<l>nec admittetur forte;</l>
<l>nam intra seram militavi virginalis porte.</l>
 
<p><emph>4a.</emph></p>
<l>Pallerem,  |  nisi me  |  veteri  |  miranda decore</l>
<l>virgo probaret;</l>
 
<p><emph>4b.</emph></p>
<l>Marcerem,  |  nisi spe  |  Veneri  |  fuscata timore</l>
<l>me stimularet.</l>
 
<p><emph>5a.</emph></p>
<l>Inclita  |  res ita  |  cognita,  |  perdita  |  dat michi fata;</l>
<l>namque rogavi,</l>
 
<p><emph>5b.</emph></p>
<l>Cui pia  |  basia,  |  dulcia,  |  suavia,  |  congeminata</l>
<l>multiplicavi.</l>
 
<p><emph>6a.</emph></p>
<l>Hac bibo pocula vite,</l>
<l>hoc decus est michi mite,</l>
 
<p><emph>6b.</emph></p>
<l>Que satis est michi culta,</l>
<l>obvia secula multa.</l>
 
<p><emph>7a.</emph></p>
<l>Sat modo mature</l>
<l>sum confessus eam;</l>
 
<p><emph>7b.</emph></p>
† Claudit opus dure,
<l>dum complector eam.</l>
 
<p><emph>8a.</emph></p>
<l>Gratia letitie</l>
<l>iure cupita,</l>
 
<p><emph>8b.</emph></p>
<l>Moribus et facie</l>
<l>tam redimita,</l>
 
<p><emph>9a.</emph></p>
<l>Flosculo presignis,</l>
<l>dote leporis,</l>
 
<p><emph>9b.</emph></p>
<l>Foveat me signis</l>
<l>dulcis amoris!</l>
 
<p><emph>10a.</emph></p>
<l>Hoc memor corde serva,</l>
<l>quod te mea Minerva</l>
<l>nunc prudens, nunc proterva</l>
<l>multiformis hactenus  |  declarat harmonia:</l>
<l>prosa, versu, satira  |  psallens et rhythmachia</l>
<l>te per orbem intonat  |  scolaris symphonia.</l>
 
<p><emph>10b.</emph></p>
<l>Siquis versat, quod verso,</l>
<l>amans et e converso</l>
<l>corde nichil diverso</l>
<l>petat, optet, supplicet,  |  ut duret amor meus,</l>
<l>ego vicem replicans  |  non ero fraudis reus,</l>
<l>ut tali freto federe  |  sit annus iubileus!</l>
 
 </div2>
<div2 n="66"><head>CARMEN 66</head>
 
<l>Acteon, Lampos,  |  Erythreus et Philogeus:</l>
<l>Istis nominibus  |  poterit spectare peritus</l>
<l>Quemque diem tantum  |  tempus retinere quaternum.</l>
<l>Acteon primum  |  Greci dicunt rubicundum:</l>
<l>Nam sol purpureum  |  iam mane novo tenet ortum.</l>
<l>Post graditur Lampos, est qui cognomine fulgens:</l>
<l>Nam tunc splendorem  |  sentimus sole micantem.</l>
<l>Ardens Erythreus  |  sequitur, sic iure vocatus:</l>
<l>Est nam quisque dies medius  |  fervore repletus.</l>
<l>Post hos extremus  |  procedit tunc Philogeus,</l>
<l>Dictus amans terram,  |  quod vespere tendit ad illam:</l>
<l>Nam vult occasum  |  terris inducere certum.</l>
 
 </div2>
<div2 n="67"><head>CARMEN 67</head>
<p>ca. 1170</p>
<p>Petrus Blesensis (ca. 1135 - ca. 1204)</p>

 
<p><emph>1a.</emph></p>
<l>A globo veteri</l>
<l>cum rerum faciem</l>
<l>traxissent superi</l>
<l>mundique seriem</l>
<l>prudens explicuit</l>
<l>et texuit</l>
<l>Natura,</l>
<l>iam preconceperat,</l>
<l>quod fuerat</l>
<l>factura.</l>
 
<p><emph>1b.</emph></p>
<l>Que causas machine</l>
<l>mundane suscitans,</l>
<l>de nostra virgine</l>
<l>iam dudum cogitans</l>
<l>Plus hanc excoluit,</l>
<l>plus prebuit</l>
<l>honoris,</l>
<l>dans privilegium</l>
<l>et pretium</l>
<l>laboris.</l>
 
<p><emph>2a.</emph></p>
<l>In hac pre ceteris</l>
<l>totius operis</l>
<l>Nature lucet opera.</l>
<l>tot munera</l>
<l>nulli favoris contulit,</l>
<l>sed extulit</l>
<l>hanc ultra cetera.</l>
 
<p><emph>2b.</emph></p>
<l>Et, que puellulis</l>
<l>avara singulis</l>
<l>solet partiri singula:</l>
<l>huic sedula</l>
<l>impendit copiosius</l>
<l>et plenius</l>
<l>forme munuscula.</l>
 
<p><emph>3a.</emph></p>
<l>Nature studio</l>
<l>longe venustata,</l>
<l>contendit lilio</l>
<l>rugis non crispata</l>
<l>frons nivea.</l>
<l>simplices siderea</l>
<l>luce micant ocelli.</l>
 
<p><emph>3b.</emph></p>
<l>Omnes amantium</l>
<l>trahit in se visus,</l>
<l>spondens remedium</l>
<l>verecunda risus</l>
<l>lascivia.</l>
<l>arcus supercilia</l>
<l>discriminant gemelli.</l>
 
<p><emph>4a.</emph></p>
<l>Ab utriusque luminis</l>
<l>confinio</l>
<l>moderati libraminis</l>
<l>iudicio</l>
<l>naris eminentia</l>
<l>producitur venuste</l>
<l>quadam temperantia:</l>
<l>nec nimis erigitur</l>
<l>nec premitur</l>
<l>iniuste.</l>
 
<p><emph>4b.</emph></p>
<l>Allicit verbis dulcibus</l>
<l>et osculis,</l>
<l>castigate tumentibus</l>
<l>labellulis,</l>
<l>roseo nectareus</l>
<l>odor infusus ori.</l>
<l>pariter eburneus</l>
<l>sedet ordo dentium</l>
<l>par nivium</l>
<l>candori.</l>
 
<p><emph>5a.</emph></p>
<l>Certant nivi, micant lene</l>
<l>pectus, mentum, colla, gene;</l>
<l>sed, ne candore nimio</l>
<l>evanescant in pallorem,</l>
<l>precastigat hunc candorem</l>
<l>rosam maritans lilio</l>
<l>prudentior  |  Natura,</l>
<l>ut ex his fiat aptior</l>
<l>et gratior</l>
<l>mixtura.</l>
 
<p><emph>5b.</emph></p>
<l>Rapit michi me Coronis,</l>
<l>privilegiata donis</l>
<l>et Gratiarum flosculis.</l>
<l>nam Natura, dulcioris</l>
<l>alimenta dans erroris,</l>
<l>dum in stuporem populis</l>
<l>hanc omnibus ostendit,</l>
<l>in risu blando retia</l>
<l>Veneria</l>
<l>tetendit.</l>
 
 </div2>
<div2 n="68"><head>CARMEN 68</head>
 
<p><emph>1.</emph></p>
<l>Saturni sidus lividum  |  Mercurio micante</l>
<l>fugatur ab Apolline  |  Risum Iovis nudante;</l>
<l>redit ab exilio  |  ver coma rutilante.</l>
 
<p><emph>2.</emph></p>
<l>Cantu nemus avium</l>
<l>lascivia canentium</l>
<l>suave delinitur,</l>
<l>fronde redimitur;</l>
<l>vernant spine floribus</l>
<l>micantibus,</l>
<l>signantibus</l>
<l>Venerem, quia spina pungit, flos blanditur.</l>
 
<p><emph>3.</emph></p>
<l>Mater Venus subditis amori</l>
<l>dulcia</l>
<l>stipendia</l>
<l>copia</l>
<l>largiri delectatur uberiori.</l>
 
<p><emph>4.</emph></p>
<l>Dulcis aura Zephyri</l>
<l>spirans ab occidente</l>
<l>Iovis favet sideri</l>
<l>alacriori mente,</l>
<l>Aquilonem carceri</l>
<l>Eolo nolente</l>
<l>deputans; sic ceteri</l>
<l>glaciales spiritus diffugiunt repente.</l>
<l>redit calor etheri,</l>
<l>dum caligo nubium rarescit Sole Taurum tenente.</l>
 
<p><emph>5.</emph></p>
<l>Sic beati spes, halitus fiagrans oris tenelli,</l>
<l>dum acclinat basium,</l>
<l>scindit nubem omnium</l>
<l>curarum; sed avelli</l>
<l>nescit, ni congressio sit arcani medica duelli.</l>
 
<p><emph>6.</emph></p>
<l>Felix hora huius duelli,</l>
<l>cui contingit nectar adunare melli!</l>
<l>quam felix unio,</l>
<l>cuius suavitatis poculo</l>
<l>sopiuntur sensus et ocelli!</l>
 
 </div2>
<div2 n="69"><head>CARMEN 69</head>
 
<p><emph>1.</emph></p>
<l>Estas in exilium</l>
<l>iam peregrinatur,</l>
<l>leto nemus avium</l>
<l>cantu viduatur,</l>
<l>pallet viror frondium,</l>
<l>campus defloratur.</l>
<l>exaruit,</l>
<l>quod floruit,</l>
<l>quia felicem statum nemoris</l>
<l>vis frigoris</l>
<l>sinistra denudavit</l>
<l>et ethera silentio</l>
<l>turbavit,</l>
<l>exilio</l>
<l>dum aves relegavit.</l>
 
<p><emph>2.</emph></p>
<l>Sed amorem,</l>
<l>qui calorem</l>
<l>nutrit, nulla vis frigoris valet attenuare,</l>
<l>sed ea riformare</l>
<l>studet, que corruperat brume torpor. amare</l>
<l>crucior,</l>
<l>morior</l>
<l>vulnere, quo glorior.</l>
<l>eia, si me sanare</l>
<l>uno vellet osculo,</l>
<l>que cor felici iaculo</l>
<l>gaudet vulnerare!</l>
 
<p><emph>3.</emph></p>
<l>Lasciva, blandi risus,</l>
<l>omnes in se trahit visus.</l>
<l>labia</l>
<l>Veneria</l>
<l>tumentia</l>
– sed castigate – dant errorem
<l>leniorem,</l>
<l>dum dulcorem</l>
<l>instillant, favum mellis, osculando,</l>
<l>ut me mortalem negem aliquando.</l>
<l>leta frons tam nivea,</l>
<l>lux oculorum aurea,</l>
<l>cesaries subrubea,</l>
<l>manus vincentes lilia</l>
<l>me trahunt in suspiria.</l>
<l>rideo,</l>
<l>cum video</l>
<l>cuncta tam elegantia,</l>
<l>tam regia,</l>
<l>tam suavia,</l>
<l>tam dulcia.</l>
 
 </div2>
<div2 n="70"><head>CARMEN 70</head>
 
<p><emph>1.</emph></p>
<l>Estatis florigero tempore</l>
<l>sub umbrosa residens arbore,</l>
<l>avibus canentibus in nemore,</l>
<l>sibilante serotino frigore,</l>
<l>mee Thisbes adoptato fruebar eloquio,</l>
<l>colloquens de Veneris blandissimo commercio.</l>
 
<p><emph>2.</emph></p>
<l>Eius vultus,</l>
<l>forma, cultus</l>
<l>pre puellis,</l>
<l>ut sol stellis,</l>
<l>sic prelucet.</l>
<l>o inducet</l>
<l>hanc nostra ratio,</l>
<l>ut dignetur suo nos beare consortio?</l>
 
<p><emph>3.</emph></p>
<l>Nil ergo restat satius,</l>
<l>quam cecam mentis flammam denudare diffusius.</l>
<l>audaces fortuna iuvat penitus.</l>
<l>his ergo sit introitus:</l>
 
<p><emph>4a.</emph></p>
<l>«Ignem cecum sub pectore</l>
<l>longo depasco tempore,</l>
<l>qui vires miro robore</l>
<l>toto diffundit corpore.</l>
 
<p><emph>4b.</emph></p>
<l>Quem tu sola, percipere</l>
<l>si vis, potes extinguere,</l>
. . meum semivivere
<l>felici ligans federe.»</l>
 
<p><emph>4c.</emph></p>
<l>«Amoris spes est dubia,</l>
<l>aut verax aut contraria.</l>
<l>amanti necessaria</l>
<l>virtutis est constantia.</l>
 
<p><emph>5a.</emph></p>
<l>Pre ceteris virtutibus est patientia</l>
<l>amoris famulantia.</l>
 
<p><emph>5b.</emph></p>
<l>Sed et ignem, qui discurrit per precordia,</l>
<l>fax extinguat alia!</l>
 
<p><emph>5c.</emph></p>
<l>Noster amor non furtiva, non fragilia</l>
<l>amplexatur gaudia.»</l>
 
<p><emph>6a.</emph></p>
<l>«Ignis, quo crucior,</l>
<l>immo quo glorior,</l>
<l>ignis est invisibilis.</l>
 
<p><emph>6b.</emph></p>
<l>Si non extinguitur,</l>
<l>a qua succenditur,</l>
<l>manet inextinguibilis.</l>
 
<p><emph>7a.</emph></p>
<l>Est ergo tuo munere</l>
<l>me mori vel me vivere.</l>
 
<p><emph>7b.</emph></p>
<l>«Quid refert pro re pendula</l>
<l>vite pati pericula?</l>
 
<p><emph>8a.</emph></p>
<l>Est pater,  |  est mater,</l>
<l>est frater,  |  qui quater</l>
<l>die me pro te corripiunt,</l>
 
<p><emph>8b.</emph></p>
<l>Et vetulas  |  per cellulas</l>
<l>et iuvenes per speculas</l>
<l>deputantes nos custodiunt;</l>
 
<p><emph>9.</emph></p>
<l>Argumque centioculum</l>
<l>plus tremo quam patibulum.</l>
 
<p><emph>10.</emph></p>
<l>Est ergo dignum</l>
<l>virum benignum</l>
<l>vitare signum,</l>
<l>unde malignum</l>
<l>murmur cursitat per populum.»</l>
 
<p><emph>11a.</emph></p>
<l>«Times in vanum!</l>
<l>tam est arcanum,</l>
<l>quod nec Vulcanum</l>
<l>curo cum sophisticis catenis.</l>
 
<p><emph>11b.</emph></p>
<l>Stilbontis more</l>
<l>Letheo rore</l>
<l>Argum sopore</l>
<l>premam, oculis clausis centenis.»</l>
 
<p><emph>12a.</emph></p>
<l>«In trutina mentis dubia</l>
<l>fluctuant contraria</l>
<l>lascivus amor et pudicitia.</l>
 
<p><emph>12b.</emph></p>
† Sed eligo, quod video:
<l>collum iugo prebeo,</l>
<l>ad iugum tamen suave transeo.»</l>
 
<p><emph>13.</emph></p>
<l>«Non bene dixeris</l>
<l>iugum secretum Veneris,</l>
<l>quo nil liberius,</l>
<l>nil dulcius,  |  nil melius.</l>
 
<p><emph>14a.</emph></p>
<l>O quam dulcia</l>
<l>sunt hec gaudia!</l>
<l>Veneris furta sunt pia.</l>
 
<p><emph>14b.</emph></p>
<l>Ergo propera</l>
<l>ad hec munera!</l>
<l>carent laude dona sera.»</l>
 
<p><emph>15.</emph></p>
<l>«Dulcissime!</l>
<l>totam subdo tibi me.»</l>

</div2>
<div2 n="71"><head>CARMEN 71</head>
 
<p><emph>1a.</emph></p>
<l>Axe Phebus aureo</l>
<l>celsiora lustrat</l>
<l>et nitore roseo</l>
<l>radios illustrat.</l>
 
<p><emph>1b.</emph></p>
<l>Venustata Cybele</l>
<l>facie florente</l>
<l>florem nato Semele</l>
<l>dat Phebo favente.</l>
 
<p><emph>2a.</emph></p>
<l>Aurarum suavium</l>
<l>gratia iuvante</l>
<l>sonat nemus avium</l>
<l>voce modulante.</l>
 
<p><emph>2b.</emph></p>
<l>Philomena querule</l>
<l>Terea retractat,</l>
<l>dum canendo merule</l>
<l>carmina coaptat.</l>
 
<p><emph>3a.</emph></p>
<l>Iam Dionea</l>
<l>leta chorea</l>
<l>sedulo resonat cantibus horum,</l>
 
<p><emph>3b.</emph></p>
<l>Iamque Dione</l>
<l>iocis, agone</l>
<l>relevat, cruciat corda suorum.</l>
 
<p><emph>4a.</emph></p>
<l>Me quoque subtrahit  |  illa sopori</l>
<l>invigilareque  |  cogit amori.</l>
 
<p><emph>4b.</emph></p>
<l>Tela Cupidinis  |  aurea gesto,</l>
<l>igne cremantia  |  corda molesto.</l>
 
<p><emph>5a.</emph></p>
<l>Quod michi datur,</l>
<l>expaveo,</l>
<l>quodque negatur,</l>
<l>hoc aveo</l>
<l>mente severa.</l>
 
<p><emph>5b.</emph></p>
<l>Que michi cedit,</l>
<l>hanc caveo;</l>
<l>que non obedit,</l>
<l>huic faveo</l>
<l>sumque re vera</l>
 
<p><emph>6.</emph></p>
<l>Infelix, seu peream</l>
<l>seu relever per eam.</l>
<l>que cupit, hanc fugio,</l>
<l>que fugit, hanc cupio;</l>
<l>plus renuo debitum,</l>
<l>plus feror in vetitum;</l>
<l>plus licet illibitum,</l>
<l>plus libet illicitum.</l>
 
<p><emph>7a.</emph></p>
<l>O metuenda</l>
<l>Dione decreta!</l>
<l>o fugienda</l>
<l>venena secreta,</l>
<l>fraude verenda</l>
<l>doloque repleta,</l>
 
<p><emph>7b.</emph></p>
<l>Docta furoris</l>
<l>in estu punire,</l>
<l>quos dat amoris</l>
<l>amara subire,</l>
<l>plena livoris</l>
<l>urentis et ire!</l>
 
<p><emph>8a.</emph></p>
<l>Hinc michi metus</l>
<l>abundat,</l>
<l>hinc ora fletus</l>
<l>inundat,</l>
 
<p><emph>8b.</emph></p>
<l>Hinc michi pallor</l>
<l>in ore</l>
<l>est, quia fallor</l>
<l>amore.</l>
 
 </div2>
<div2 n="72"><head>CARMEN 72</head>
<p>Petrus Blesensis (ca. 1135 - ca. 1204)</p>

 
<p><emph>1a.</emph></p>
<l>Grates ago Veneri,</l>
<l>que prosperi</l>
<l>michi risus numine</l>
<l>de virgine</l>
<l>mea gratum</l>
<l>et optatum</l>
<l>contulit tropheum.</l>
 
<p><emph>1b.</emph></p>
<l>Dudum militaveram,</l>
<l>nec poteram</l>
<l>hoc frui stipendio;</l>
<l>nunc sentio</l>
<l>me beari,</l>
<l>serenari</l>
<l>vultum Dioneum.</l>
 
<p><emph>2a.</emph></p>
<l>Visu, colloquio,</l>
<l>contactu, basio</l>
<l>frui virgo dederat;</l>
<l>sed aberat</l>
<l>linea posterior</l>
<l>et melior</l>
<l>amori.</l>
<l>quam nisi transiero,</l>
<l>de cetero</l>
<l>sunt, que dantur alia,</l>
<l>materia</l>
<l>furori.</l>
 
<p><emph>2b.</emph></p>
<l>Ad metam propero.</l>
<l>sed fletu tenero</l>
<l>mea me sollicitat,</l>
<l>dum dubitat</l>
<l>solvere virguncula</l>
<l>repagula</l>
<l>pudoris.</l>
<l>flentis bibo lacrimas</l>
<l>dulcissimas;</l>
<l>sic me plus inebrio,</l>
<l>plus haurio</l>
<l>fervoris.</l>
 
<p><emph>3a.</emph></p>
<l>Delibuta lacrimis</l>
<l>oscula plus sapiunt,</l>
<l>blandimentis intimis</l>
<l>mentem plus alliciunt.</l>
<l>ergo magis capior,</l>
<l>et acrior</l>
<l>vis flamme recalescit.</l>
<l>sed dolor Coronidis</l>
<l>se tumidis</l>
<l>exerit singultibus</l>
<l>nec precibus</l>
<l>mitescit.</l>
 
<p><emph>3b.</emph></p>
<l>Preces addo precibus</l>
<l>basiaque basiis;</l>
<l>fletus illa fletibus,</l>
<l>iurgia conviciis,</l>
<l>meque cernit oculo</l>
<l>nunc emulo,</l>
<l>nunc quasi supplicanti;</l>
<l>nam nunc lite dimicat,</l>
<l>nunc supplicat;</l>
<l>dumque prece blandior,</l>
<l>fit surdior</l>
<l>precanti.</l>
 
<p><emph>4a.</emph></p>
<l>Vim nimis audax infero.</l>
<l>hec ungue sevit aspero,</l>
<l>comas vellit,</l>
<l>vim repellit</l>
<l>strenua,</l>
<l>sese plicat</l>
<l>et intricat</l>
<l>genua,</l>
<l>ne ianua</l>
<l>pudoris resolvatur.</l>
 
<p><emph>4b.</emph></p>
<l>Sed tandem ultra milito,</l>
<l>triumphum do proposito.</l>
<l>per amplexus</l>
<l>firmo nexus,</l>
<l>brachia</l>
<l>eius ligo,</l>
<l>pressa figo</l>
<l>basia;</l>
<l>sic regia</l>
<l>Diones reseratur.</l>
 
<p><emph>5a.</emph></p>
<l>Res utrique placuit,</l>
<l>et me minus arguit</l>
<l>mitior amasia,</l>
<l>dans basia</l>
<l>mellita</l>
 
<p><emph>5b.</emph></p>
<l>Et subridens tremulis</l>
<l>semiclausis oculis,</l>
<l>veluti sub anxio</l>
<l>suspirio</l>
<l>sopita.</l>
 
 </div2>
<div2 n="73"><head>CARMEN 73</head>
 
<p><emph>1a.</emph></p>
<l>Clauso Cronos et serato</l>
<l>carcere ver exit,</l>
<l>risu Iovis reserato</l>
<l>faciem detexit</l>
 
<p><emph>1b.</emph></p>
<l>Coma celum rutilante</l>
<l>Cynthius emundat</l>
<l>et terrena mediante</l>
<l>aere fecundat.</l>
 
<p><emph>2a.</emph></p>
<l>Purpurato  |  flore prato</l>
<l>ver tenet primatum,</l>
<l>ex argenti  |  renitenti</l>
<l>specie renatum.</l>
 
<p><emph>2b.</emph></p>
<l>Iam odora  |  Rheam Flora</l>
<l>chlamyde vestivit,</l>
<l>que ridenti  |  et florenti</l>
<l>specie lascivit.</l>
 
<p><emph>3a.</emph></p>
<l>Vernant veris ad amena</l>
<l>thyma, rose, lilia.</l>
 
<p><emph>3b.</emph></p>
<l>His alludit philomena,</l>
<l>merops et luscinia.</l>
 
<p><emph>4a.</emph></p>
<l>Satyros hoc excitat</l>
<l>et Dryadum choreas,</l>
<l>redivivis incitat</l>
<l>hoc ignibus Napeas.</l>
 
<p><emph>4b.</emph></p>
<l>Hoc Cupido concitus,</l>
<l>hoc amor innovatur,</l>
<l>hoc ego sollicitus,</l>
<l>hoc michi me furatur.</l>
 
<p><emph>5.</emph></p>
<l>Ignem alo tacitum,</l>
<l>amo, nec ad placitum,</l>
<l>ut qui contra libitum</l>
<l>cupio prohibitum.</l>
<l>votis Venus meritum</l>
<l>rite facit irritum,</l>
<l>trudit in interitum,</l>
<l>quem rebar emeritum.</l>
 
<p><emph>6a.</emph></p>
<l>Si quis amans per amare mereri  |  posset amari,</l>
<l>posset Amor michi velle mederi  |  dando beari.</l>
 
<p><emph>6b.</emph></p>
<l>Quot faciles  |  michi cerno medelas  |  posse parari,</l>
<l>tot steriles  |  ibi perdo querelas  |  absque levari.</l>
 
<p><emph>7a.</emph></p>
<l>Imminet exitus  |  igne vigente,</l>
<l>morte medullitus  |  ossa tenente.</l>
 
<p><emph>7b.</emph></p>
<l>Quod caro predicat  |  hec macilenta</l>
<l>hoc sibi vendicat  |  usque perempta.</l>
 
<p><emph>8a.</emph></p>
<l>Dum mala sentio,  |  summa malorum,</l>
<l>pectora saucia,  |  plena furorum,</l>
<l>pellere semina  |  nitor amorum.</l>
 
<p><emph>8b.</emph></p>
<l>Ast Venus artibus  |  usa nefandis,</l>
<l>dum bene palliat  |  aspera blandis,</l>
<l>unguibus attrahit  |  omnia pandis.</l>
 
<p><emph>9.</emph></p>
<l>Parce dato pia,  |  Cypris, agone,</l>
<l>et quia vincimur,  |  arma repone,</l>
<l>et quibus es Venus,  |  esto Dione!</l>
 
 </div2>
<div2 n="74"><head>CARMEN 74</head>
 
<p><emph>1.</emph></p>
<l>Letabundus rediit</l>
<l>avium concentus,</l>
<l>ver iocundum prodiit;</l>
<l>gaudeat iuventus,</l>
<l>nova ferens gaudia!</l>
<l>modo vernant omnia;</l>
<l>Phebus serenatur;</l>
<l>redolens temperiem</l>
<l>novo flore faciem</l>
<l>Flora renovatur.</l>
 
<p><emph>2.</emph></p>
<l>Risu Iovis pellitur</l>
<l>torpor hiemalis,</l>
<l>altius extollitur</l>
<l>cursus estivalis</l>
<l>solis, beneficio</l>
. . . . . . . . . .
<l>recipit teporem.</l>
<l>sic ad instar temporis</l>
<l>nostri Venus pectoris</l>
<l>reficit ardorem.</l>
 
<p><emph>3.</emph></p>
<l>Estum vitant Dryades</l>
<l>colle sub umbroso;</l>
<l>prodeunt Oreades</l>
<l>cetu glorioso;</l>
<l>Satyrorum contio</l>
<l>psallit cum tripudio</l>
<l>Tempe per amena;</l>
<l>his alludens concinit,</l>
<l>cum iocundi meminit</l>
<l>veris, philomena.</l>
 
<p><emph>4.</emph></p>
<l>Estas ab exilio</l>
<l>redit exoptata,</l>
<l>picto ridet gremio</l>
<l>tellus purpurata.</l>
<l>miti cum susurrio</l>
<l>suo domicilio</l>
<l>gryllus delectatur.</l>
<l>hoc canoro, iubilo,</l>
<l>multiformi sibilo</l>
<l>nemus gloriatur.</l>
 
<p><emph>5.</emph></p>
<l>Applaudamus igitur</l>
<l>rerum novitati!</l>
<l>felix, qui diligitur</l>
<l>voti compos grati,</l>
<l>dono letus Veneris,</l>
<l>cuius ara teneris</l>
<l>floribus odorat.</l>
<l>miser e contrario,</l>
<l>qui sublato bravio</l>
<l>sine spe laborat.</l>
 
 </div2>
<div2 n="75"><head>CARMEN 75</head>
 
<p><emph>1.</emph></p>
<l>Omittamus studia,</l>
<l>dulce est desipere,</l>
<l>et carpamus dulcia</l>
<l>iuventutis tenere!</l>
<l>res est apra senectuti</l>
<l>seriis intendere,</l>
. . . . . . . . . . .
. . . . . . . . . . .
<p>Refl.</p>
<l>Velox etas preterit</l>
<l>studio detenta,</l>
<l>lascivire suggerit</l>
<l>tenera iuventa.</l>
 
<p><emph>2.</emph></p>
<l>Ver etatis labitur,</l>
<l>hiems nostra properat,</l>
<l>vita damnum patitur,</l>
<l>cura carnem macerat.</l>
<l>sanguis aret, hebet pectus,</l>
<l>minuuntur gaudia,</l>
<l>nos deterret iam senectus</l>
<l>morborum familia.</l>
<p>Refl.</p>
<l>Velox etas preterit</l>
<l>studio detenta,</l>
<l>lascivire suggerit</l>
<l>tenera iuventa.</l>
 
<p><emph>3.</emph></p>
<l>Imitemur superos!</l>
<l>digna est sententia,</l>
<l>et amoris teneros</l>
<l>iam venantur retia.</l>
<l>voto nostro serviamus!</l>
<l>mos est iste numinum.</l>
<l>ad plateas descendamus</l>
<l>et choreas virginum!</l>
<p>Refl.</p>
<l>Velox etas preterit</l>
<l>studio detenta,</l>
<l>lascivire suggerit</l>
<l>tenera iuventa.</l>
 
<p><emph>4.</emph></p>
<l>Ibi, que fit facilis,</l>
<l>est videndi copia,</l>
<l>ibi fulget mobilis</l>
<l>membrorum lascivia.</l>
<l>dum puelle se movendo</l>
<l>gestibus lasciviunt,</l>
<l>asto videns, et videndo</l>
<l>me michi subripiunt.</l>
<p>Refl.</p>
<l>Velox etas preterit</l>
<l>studio detenta,</l>
<l>lascivire suggerit</l>
<l>tenera iuventa.</l>
 
 </div2>
<div2 n="76"><head>CARMEN 76</head>
 
<p><emph>1.</emph></p>
<l>Dum caupona verterem  |  vino debachatus,</l>
<l>secus templum Veneris  |  eram hospitatus.</l>
<l>solus ibam, prospere  |  vestibus ornatus,</l>
<l>plenum ferens loculum  |  ad sinistrum latus.</l>
 
<p><emph>2.</emph></p>
<l>Almi templi ianua  |  servabatur plene;</l>
<l>ingredi non poteram,  |  ut optavi bene.</l>
<l>intus erat sonitus  |  dulcis cantilene;</l>
<l>estimabam, plurime  |  quod essent Sirene.</l>
 
<p><emph>3.</emph></p>
<l>Cum custode ianue  |  parum requievi;</l>
<l>erat virgo nobilis,  |  pulchra, statu brevi.</l>
<l>secum dans colloquia  |  in sermone levi</l>
<l>tandem desiderium  |  intrandi explevi.</l>
 
<p><emph>4.</emph></p>
<l>In ingressu ianue  |  sedens invitatus</l>
<l>ab hac pulchra virgine  |  sum interrogatus:</l>
<l>«unde es, o iuvenis,  |  hucce applicatus?»</l>
<l>cui dixi: «domina,  |  vestri comitatus.»</l>
 
<p><emph>5.</emph></p>
<l>«Que est causa, dicito,  |  huc tui adventus?</l>
<l>qualis ad hec litora  |  appulit te ventus?</l>
<l>duxit te necessitas  |  et tua iuventus?»</l>
<l>dixi: «necessario  |  venio detentus.</l>
 
<p><emph>6.</emph></p>
<l>Intus et exterius  |  asto vulneratus</l>
<l>a sagitta Veneris;  |  ex quo fui natus,</l>
<l>telum fero pectore  |  nondum medicatus.</l>
<l>cursu veni tacito,  |  quo sim liberatus.</l>
 
<p><emph>7.</emph></p>
<l>Incessanter rogo te,  |  virgo tu beata,</l>
<l>ut hec verba Veneri  |  nunties legata.»</l>
<l>ipsa, mota precibus,  |  fortiter rogata,</l>
<l>nuntiavit Veneri  |  verba destinata:</l>
 
<p><emph>8.</emph></p>
<l>«Secretorum omnium  |  salus o divina,</l>
<l>que es dulcis prepotens  |  amoris regina,</l>
<l>egrum quendam iuvenem  |  tua medicina</l>
<l>procurare studeas,  |  obsecro, festina!»</l>
 
<p><emph>9.</emph></p>
<l>Iussu sacre Veneris  |  ductus in conclavi,</l>
<l>cernens eius speciem  |  fortiter expavi.</l>
<l>flexis tandem genibus  |  ipsam salutavi,</l>
<l>«salve,» dicens, «inclita  |  Venus, quam optavi!»</l>
 
<p><emph>10.</emph></p>
<l>«Quis es,» inquit, «iuvenis,  |  qui tam bene faris?</l>
<l>quid venisti, dicito!  |  quomodo vocaris?</l>
<l>es tu forte iuvenis  |  ille dictus Paris?</l>
<l>ista de quo retulit,  |  cur sic infirmaris?»</l>
 
<p><emph>11.</emph></p>
<l>«Venus clementissima,  |  felix creatura,</l>
<l>cerno, quod preterita  |  noscis et futura.</l>
<l>ipse sum miserrimus,  |  res iam peritura,</l>
<l>quem sanare poteris  |  tua levi cura.»</l>
 
<p><emph>12.</emph></p>
<l>«Bene»,» inquit, «veneris,  |  noster o dilecte</l>
<l>iuvenis! Aptissime  |  sodes nostre secte.</l>
<l>si tu das denarios  |  monete electe,</l>
<l>dabitur consilium  |  salutis perfecte.»</l>
 
<p><emph>13.</emph></p>
<l>«Ecce,» dixi, «loculus  |  extat nummis plenus.</l>
<l>totum quippe tribuam  |  tibi, sacra Venus.</l>
<l>si tu das consilium,  |  ut sat sim serenus,</l>
<l>tuum in perpetuum  |  venerabor genus.»</l>
 
<p><emph>14.</emph></p>
<l>Ambo iunctis manibus  |  ivimus mature,</l>
<l>ubi stabant plurime  |  belle creature.</l>
<l>omnes erant similes,  |  unius nature</l>
<l>et unius habitus  |  atque vestiture.</l>
 
<p><emph>15.</emph></p>
<l>Nobis propinquantibus  |  omnes surrexere.</l>
<l>quas ut salutavimus,  |  responsum dedere:</l>
<l>«bene vos veneritis!  |  velitis sedere!»</l>
<l>Venus inquit: «aliud  |  volumus explere.»</l>
 
<p><emph>16.</emph></p>
<l>Innuens his omnibus  |  iubet ire cito.</l>
<l>pariter remansimus  |  in loco munito</l>
<l>solis quiescentibus;  |  strato redimito</l>
<l>plura pertractavimus  |  sermone polito.</l>
 
<p><emph>17.</emph></p>
<l>Exuit se vestibus  |  genitrix Amoris,</l>
<l>carnes ut ostenderet  |  nivei decoris.</l>
<l>sternens eam lectulo  |  fere decem horis</l>
<l>mitigavi rabiem  |  febrici doloris.</l>
 
<p><emph>18.</emph></p>
<l>Postmodum transivimus  |  ire balneatum</l>
<l>in hortanum balneum  |  Iovi consecratum.</l>
<l>huius aqua balnei me  |  sensi purgatum</l>
<l>omnibus languoribus  |  beneque piatum.</l>
 
<p><emph>19.</emph></p>
<l>Ultra modum debilis,  |  balneo afflictus,</l>
<l>fame validissima  |  steteram astrictus.</l>
<l>versus contra Venerem  |  «quasi derelictus,»</l>
<l>dixi «vellem edere,  |  siquis inest victus!»</l>
 
<p><emph>20.</emph></p>
<l>Perdices et anseres  |  ducte sunt coquine,</l>
<l>plura volatilia,  |  grues et galline;</l>
<l>pro placentis ductus est  |  modius farine.</l>
<l>preparatis omnibus  |  pransus sum festine.</l>
 
<p><emph>21.</emph></p>
<l>Tribus, reor, mensibus  |  secum sum moratus,</l>
<l>plenum ferens loculum  |  fui vir ornatus;</l>
<l>recedens a Venere  |  sum nunc allevatus</l>
<l>nummis atque vestibus;  |  sum sic pauperatus.</l>
 
<p><emph>22.</emph></p>
<l>Terreat vos, iuvenes,  |  istud quod auditis!</l>
<l>dum sagittam Veneris  |  penes vos sentitis,</l>
<l>mei este memores!  |  vos, quocumque itis,</l>
<l>liberi poteritis  |  esse, si velitis.</l>
 
 </div2>
<div2 n="77"><head>CARMEN 77</head>
 
<p><emph>1.</emph></p>
<l>Si linguis angelicis  |  loquar et humanis,</l>
<l>non valeret exprimi  |  palma, nec in annis,</l>
<l>per quam recte preferor  |  cunctis Christianis,</l>
<l>tamen invidentibus  |  emulis profanis.</l>
 
<p><emph>2.</emph></p>
<l>Pange, lingua, igitur  |  causas et causatum!</l>
<l>nomen tamen domine  |  serva palliatum,</l>
<l>ut non sit in populo  |  illud divulgatum,</l>
<l>quod secretum gentibus  |  extat et celatum.</l>
 
<p><emph>3.</emph></p>
<l>In virgulto florido  |  stabam et ameno,</l>
<l>vertens hec in pectore:  |  «quid facturus ero?</l>
<l>dubito, quod semina  |  in harena sero;</l>
<l>mundi florem diligens  |  ecce iam despero.</l>
 
<p><emph>4.</emph></p>
<l>Si despero, merito  |  nullus admiretur;</l>
<l>nam per quandam vetulam  |  rosa prohibetur,</l>
<l>ut non amet aliquem  |  atque non ametur.</l>
<l>quam Pluto subripere,  |  flagito, dignetur!»</l>
 
<p><emph>5.</emph></p>
<l>Cumque meo animo  |  verterem predicta,</l>
<l>optans, anum raperet  |  fulminis sagitta,</l>
<l>ecce, retrospiciens  |  sata post relicta,</l>
<l>audias, quid viderim,  |  dum morarer ita:</l>
 
<p><emph>6.</emph></p>
<l>Vidi florem floridum,  |  vidi florum florem,</l>
<l>vidi rosam Madii  |  cunctis pulchriorem,</l>
<l>vidi stellam splendidam,  |  cunctis clariorem,</l>
<l>per quam ego degeram  |  lapsus in amorem.</l>
 
<p><emph>7.</emph></p>
<l>Cum vidissem itaque,  |  quod semper optavi,</l>
<l>tunc ineffabiliter  |  mecum exultavi,</l>
<l>surgensque velociter  |  ad hanc properavi,</l>
<l>hisque retro poplite  |  flexo salutavi:</l>
 
<p><emph>8.</emph></p>
<l>«Ave, formosissima,  |  gemma pretiosa,</l>
<l>ave, decus virginum,  |  virgo gloriosa,</l>
<l>ave, lumen luminum,  |  ave, mundi rosa,</l>
<l>Blanziflour et Helena,  |  Venus generosa!»</l>
 
<p><emph>9.</emph></p>
<l>Tunc respondit inquiens  |  stella matutina:</l>
<l>«ille, qui terrestria  |  regit et divina,</l>
<l>dans in herba violas  |  et rosas in spina,</l>
<l>tibi salus, gloria  |  sit et medicina!»</l>
 
<p><emph>10.</emph></p>
<l>Cui dixi: «dulcissima!  |  cor michi fatetur,</l>
<l>quod meus fert animus,  |  ut per te salvetur.</l>
<l>nam a quodam didici,  |  sicut perhibetur,</l>
<l>quod ille, qui percutit,  |  melius medetur.»</l>
 
<p><emph>11.</emph></p>
<l>«Mea sic ledentia  |  iam fuisse tela</l>
<l>dicis? nego; sed tamen  |  posita querela</l>
<l>vulnus atque vulneris  |  causas nunc revela,</l>
<l>ut te sanem postmodum  |  gracili medela!»</l>
 
<p><emph>12.</emph></p>
<l>«Vulnera cur detegam,  |  que sunt manifesta?</l>
<l>estas quinta periit,  |  properat en sexta,</l>
<l>quod te in tripudio  |  quadam die festa</l>
<l>vidi; cunctis speculum  |  eras et fenestra.</l>
 
<p><emph>13.</emph></p>
<l>Cum vidissem itaque,  |  cepi tunc mirari,</l>
<l>dicens: «ecce mulier  |  digna venerari!</l>
<l>hec excedit virgines  |  cunctas absque pari,</l>
<l>hec est clara facie,  |  hec est vultus clari!»</l>
 
<p><emph>14.</emph></p>
<l>Visus tuus splendidus  |  erat et amenus,</l>
<l>tamquam aer lucidus  |  nitens et serenus;</l>
<l>unde dixi sepius:  |  «Deus, Deus meus!</l>
<l>estne illa Helena  |  vel est dea Venus?»</l>
 
<p><emph>15.</emph></p>
<l>Aurea mirifice  |  coma dependebat,</l>
<l>tamquam massa nivea  |  gula candescebat,</l>
<l>pectus erat gracile;  |  cunctis innuebat,</l>
<l>quod super aromata  |  cuncta redolebat.</l>
 
<p><emph>16.</emph></p>
<l>In iocunda facie  |  stelle radiabant,</l>
<l>eboris materiam  |  dentes vendicabant,</l>
<l>plus, quam dicam, speciem  |  membra geminabant:</l>
<l>quidni, si hec omnium  |  mentem alligabant?</l>
 
<p><emph>17.</emph></p>
<l>Forma tua fulgida  |  tunc me catenavit,</l>
<l>michi mentem, animum  |  et cor immutavit.</l>
<l>tibi loqui spiritus  |  ilico speravit;</l>
<l>posse spem veruntamen  |  numquam roboravit.</l>
 
<p><emph>18.</emph></p>
<l>Ergo meus animus  |  recte vulneratur.</l>
<l>ecce, vita graviter  |  michi novercatur.</l>
<l>quis umquam, quis aliquo  |  tantum molestatur,</l>
<l>quam qui sperat aliquid  |  et spe defraudatur?</l>
 
<p><emph>19.</emph></p>
<l>Telum semper pectore  |  clausum portitavi,</l>
<l>milies et milies  |  inde suspiravi,</l>
<l>dicens: «rerum conditor,  |  quid in te peccavi?</l>
<l>omnium amantium  |  pondera portavi.</l>
 
<p><emph>20.</emph></p>
<l>Fugit a me bibere,  |  cibus et dormire,</l>
<l>medicinam nequeo  |  malis invenire.</l>
<l>Christe, non me desinas  |  taliter perire,</l>
<l>sed dignare misero  |  digne subvenire!»</l>
 
<p><emph>21.</emph></p>
<l>Has et plures numero  |  pertuli iacturas,</l>
<l>nec ullum solacium  |  munit meas curas,</l>
<l>ni quod sepe sepius  |  per noctes obscuras</l>
<l>per imaginarias  |  tecum sum figuras.</l>
 
<p><emph>22.</emph></p>
<l>Rosa, videns igitur,  |  quam sim vulneratus,</l>
<l>quot et quantos tulerim  |  per te cruciatus,</l>
<l>dicens «placet!» itaque  |  fac, ut sim sanatus,</l>
<l>per te sim incolumis  |  et vivificatus!</l>
 
<p><emph>23.</emph></p>
<l>Quod quidem si feceris,  |  in te gloriabor,</l>
<l>tamquam cedrus Libani  |  florens exaltabor.</l>
<l>sed si, quod non vereor,  |  in te defraudabor,</l>
<l>patiar naufragium vet periclitabor.»</l>
 
<p><emph>24.</emph></p>
<l>Inquit rosa fulgida:  |  «multa subportasti,</l>
<l>nec ignota penitus  |  michi revelasti.</l>
<l>sed que pro te tulerim,  |  numquam somniasti;</l>
<l>plura sunt, que sustuli,  |  quam que recitasti.</l>
 
<p><emph>25.</emph></p>
<l>Sed omitto penitus  |  recitationem,</l>
<l>volens talem sumere  |  satisfactionem,</l>
<l>que prestabit gaudium  |  et sanationem</l>
<l>et medelam conferet  |  melle dulciorem.</l>
 
<p><emph>26.</emph></p>
<l>Dicas ergo, iuvenis,  |  quod in mente geris!</l>
<l>an argentum postulas,  |  per quod tu diteris,</l>
<l>pretioso lapide  |  an quod tu orneris?</l>
<l>nam si esse poterit,  |  dabo, quicquid queris.»</l>
 
<p><emph>27.</emph></p>
<l>«Non est id, quod postulo,  |  lapis nec argentum,</l>
<l>immo prebens omnibus  |  maius nutrimentum,</l>
<l>dans impossibilibus  |  facilem eventum</l>
<l>et quod mestis gaudium  |  donat luculentum.»</l>
 
<p><emph>28.</emph></p>
<l>«Quicquid velis, talia  |  nequeo prescire;</l>
<l>tuis tamen precibus  |  opto consentire.</l>
<l>ergo, quicquid habeo,  |  sedulus inquire,</l>
<l>sumens, si, quod appetis,  |  potes invenire!»</l>
 
<p><emph>29.</emph></p>
<l>Quid plus? collo virginis  |  brachia iactavi,</l>
<l>mille dedi basia,  |  mille reportavi,</l>
<l>atque sepe sepius  |  dicens affirmavi:</l>
<l>«certe, certe istud est  |  id, quod anhelavi!»</l>
 
<p><emph>30.</emph></p>
<l>Quis ignorat, amodo  |  cuncta que secuntur?</l>
<l>dolor et suspiria  |  procul repelluntur,</l>
<l>paradisi gaudia  |  nobis inducuntur,</l>
<l>cuncteque delicie  |  simul apponuntur.</l>
 
<p><emph>31.</emph></p>
<l>Hic amplexus gaudium  |  est centuplicatum,</l>
<l>hic mecum et domine  |  pullulat optatum,</l>
<l>hic amantum bravium  |  est a me portatum,</l>
<l>hic est meum igitur  |  nomen exaltatum.</l>
 
<p><emph>32.</emph></p>
<l>Quisquis amat, itaque  |  mei recordetur</l>
<l>nec diffidat illico,  |  licet amaretur!</l>
<l>illi nempe aliqua  |  dies ostendetur,</l>
<l>qua penarum gloriam  |  post adipiscetur.</l>
 
<p><emph>33.</emph></p>
<l>Ex amaris equidem  |  grata generantur,</l>
<l>non sine laboribus  |  maxima parantur,</l>
<l>dulce mel qui appetunt,  |  sepe stimulantur;</l>
<l>sperent ergo melius,  |  qui plus amarantur!</l>
 
 </div2>
<div2 n="78"><head>CARMEN 78</head>
 
<p><emph>1.</emph></p>
<l>Anni novi rediit novitas,</l>
<l>hiemis cedit asperitas,</l>
<l>breves dies prolongantur,</l>
<l>elementa temperantur</l>
<l>subintrante Ianuario.</l>
<l>mens estu languet vario</l>
<l>propter puellam, quam diligo.</l>
 
<p><emph>2.</emph></p>
<l>Prudens est multumque formosa,</l>
<l>pulchrior lilio vel rosa;</l>
<l>gracili coartatur statura,</l>
<l>prestantior omni creatura;</l>
<l>placet plus Francie regina.</l>
<l>michi mors est iam vicina,</l>
<l>nisi sanet me flos de spina.</l>
 
<p><emph>3.</emph></p>
<l>Venus me telo vulneravit</l>
<l>aureo, quod cor penetravit,</l>
<l>Cupido faces instillavit,</l>
<l>Amor amorem inspiravit</l>
<l>iuvencule, pro qua volo mori.</l>
<l>non iungar cariori,</l>
<l>licet accrescat dolor dolori.</l>
 
<p><emph>4.</emph></p>
<l>Illius captus sum amore,</l>
<l>cuius flos adhuc est in flore.</l>
<l>dulcis fit labor in hoc labore,</l>
<l>osculum si sumat os ab ore.</l>
<l>non tactu sanabor labiorum,</l>
<l>nisi cor unum fiat duorum</l>
<l>et idem velle. vale, flos florum!</l>
 
 </div2>
<div2 n="79"><head>CARMEN 79</head>
 
<p><emph>1.</emph></p>
<l>Estivali sub fervore,</l>
<l>quando cuncta sunt in flore,</l>
<l>totus eram in ardore.</l>
<l>sub olive me decore,</l>
<l>estu fessum et sudore,</l>
<l>detinebat mora.</l>
 
<p><emph>2.</emph></p>
<l>Erat arbor hec in prato</l>
<l>quovis flore picturato,</l>
<l>herba, fonte, situ grato,</l>
<l>sed et umbra, flatu dato.</l>
<l>stilo non pinxisset Plato</l>
<l>loca gratiora.</l>
 
<p><emph>3.</emph></p>
<l>Subest fons vivacis vene,</l>
<l>adest cantus philomene</l>
<l>Naiadumque cantilene.</l>
<l>paradisus hic est pene;</l>
<l>non sunt loca, scio plene,</l>
<l>his iocundiora.</l>
 
<p><emph>4.</emph></p>
<l>Hic dum placet delectari</l>
<l>delectatque iocundari</l>
<l>et ab estu relevari,</l>
<l>cerno forma singolari</l>
<l>pastorellam sine pari</l>
<l>colligentem mora.</l>
 
<p><emph>5.</emph></p>
<l>In amorem vise cedo;</l>
<l>fecit Venus hoc, ut credo.</l>
<l>«ades!» inquam, «non sum predo,</l>
<l>nichil tollo, nichil ledo.</l>
<l>me meaque tibi dedo,</l>
<l>pulchrior quam Flora!»</l>
 
<p><emph>6.</emph></p>
<l>Que respondit verbo brevi:</l>
<l>«ludos viri non assuevi.</l>
<l>sunt parentes michi sevi;</l>
<l>mater longioris evi</l>
<l>irascetur pro re levi.</l>
<l>parce nunc in hora!»</l>
 
 </div2>
<div2 n="80"><head>CARMEN 80</head>
 
<p><emph>1a.</emph></p>
<l>Estivali gaudio</l>
<l>tellus renovatur,</l>
<l>militandi studio</l>
<l>Venus excitatur.</l>
<l>gaudet chorus iuvenum,</l>
<l>dum turba frequens avium</l>
<l>garritu modulatur.</l>
<p>Refl.</p>
<l>Quanta sunt gaudia</l>
<l>amanti et amato,</l>
<l>sine fellis macula</l>
<l>dilecte sociato!</l>
<l>iam revernant omnia</l>
<l>nobis delectabilia,</l>
<l>hiems eradicatur.</l>
 
<p><emph>1b.</emph></p>
<l>Ornantur prata floribus</l>
<l>varii coloris,</l>
<l>quorum delectatio</l>
<l>causa fit amoris.</l>
<l>gaudet chorus iuvenum,</l>
<l>dum turba frequens avium</l>
<l>garritu modulatur.</l>
<p>Refl.</p>
<l>Quanta sunt gaudia</l>
<l>amanti et amato,</l>
<l>sine fellis macula</l>
<l>dilecte sociato!</l>
<l>iam revernant omnia</l>
<l>nobis delectabilia,</l>
<l>hiems eradicatur.</l>
 
<p><emph>2a.</emph></p>
<l>In calore vivido</l>
<l>nunc reformantur omnia,</l>
<l>hiemali tedio</l>
<l>que viluere languida.</l>
<l>tellus ferens gramina</l>
<l>decoratur floribus,</l>
<l>et vestiuntur nemora</l>
<l>frondosis arboribus.</l>
<p>Refl.</p>
<l>Quanta sunt gaudia</l>
<l>amanti et amato,</l>
<l>sine fellis macula</l>
<l>dilecte sociato!</l>
<l>iam revernant omnia</l>
<l>nobis delectabilia,</l>
<l>hiems eradicatur.</l>
 
<p><emph>2b.</emph></p>
<l>Amorum officiis</l>
<l>hec arrident tempora,</l>
<l>geminatis sociis</l>
<l>restaurantur federa.</l>
<l>festa colit Veneris</l>
<l>puellaris curia,</l>
<l>propinat Amor teneris</l>
<l>amaris miscens dulcia.</l>
<p>Refl.</p>
<l>Quanta sunt gaudia</l>
<l>amanti et amato,</l>
<l>sine fellis macula</l>
<l>dilecte sociato!</l>
<l>iam revernant omnia</l>
<l>nobis delectabilia,</l>
<l>hiems eradicatur.</l>
 
 </div2>
<div2 n="81"><head>CARMEN 81</head>
 
<p><emph>1.</emph></p>
<l>Solis iubar nituit,</l>
<l>nuntians in mundum,</l>
<l>quod nobis emicuit</l>
<l>tempus letabundum.</l>
<l>ver, quod nunc apparuit,</l>
<l>dans solum fecundum,</l>
<l>salutari meruit</l>
<l>per carmen iocundum.</l>
<p>Refl.</p>
<l>Ergo nostra contio</l>
<l>psallat cum tripudio</l>
<l>dulci melodia!</l>
 
<p><emph>2.</emph></p>
<l>Fugiente penitus</l>
<l>hiemis algore</l>
<l>spirat ether tacitus</l>
<l>estu gratiore.</l>
<l>discendente celitus</l>
<l>salutari rore</l>
<l>fecundatur funditus</l>
<l>tellus ex humore.</l>
<p>Refl.</p>
<l>Ergo nostra contio</l>
<l>psallat cum tripudio</l>
<l>dulci melodia!</l>
 
<p><emph>3.</emph></p>
<l>Sol extinctus fuerat,</l>
<l>modo renitescit;</l>
<l>frigus invaluerat,</l>
<l>sed modo tepescit;</l>
<l>nix, que nos obruerat,</l>
<l>ex estu liquescit;</l>
<l>qui prius aruerat,</l>
<l>campus revirescit.</l>
<p>Refl.</p>
<l>Ergo nostra contio</l>
<l>psallat cum tripudio</l>
<l>dulci melodia!</l>
 
<p><emph>4.</emph></p>
<l>Philomena stridula</l>
<l>voce modulatur;</l>
<l>floridum alaudula</l>
<l>tempus salutatur.</l>
<l>anus, licet vetula,</l>
<l>mire petulatur;</l>
<l>lascivit iuvencula,</l>
<l>cum sic recreatur.</l>
<p>Refl.</p>
<l>Ergo nostra contio</l>
<l>psallat cum tripudio</l>
<l>dulci melodia!</l>
 
 </div2>
<div2 n="82"><head>CARMEN 82</head>
 
<p><emph>1.</emph></p>
<l>Frigus hinc est horridum,</l>
<l>tempus adest floridum.</l>
<l>veris ab instantia</l>
<l>tellus iam fit gravida;</l>
<l>in partum inde solvitur,</l>
<l>dum florere cernitur.</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
<p><emph>2.</emph></p>
<l>Sol tellurem recreat,</l>
<l>ne fetus eius pereat;</l>
<l>ab aeris temperantia</l>
<l>rerum fit materia,</l>
<l>unde muitiplicia</l>
<l>generantur semina.</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
<p><emph>3.</emph></p>
<l>Mons vestitur floribus</l>
<l>et sonat a volucribus;</l>
<l>in silvis aves concinunt</l>
<l>dulciterque garriunt;</l>
<l>nec philomena desinit,</l>
<l>iacturam suam meminit.</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
<p><emph>4.</emph></p>
<l>Ridet terre facies</l>
<l>colores per multiplices.</l>
<l>nunc audite, virgines:</l>
<l>non amant recte milites!</l>
<l>miles caret viribus</l>
<l>nature et virtutibus!</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
<p><emph>5.</emph></p>
<l>Thymus et lapathium</l>
<l>inierunt hoc consilium:</l>
<l>«propter formam milites</l>
<l>nobis sunt amabiles.»</l>
<l>«de quibus stulta ratio,</l>
<l>suspensa est solutio.»</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
<p><emph>6.</emph></p>
<l>«Sed in curtibus milites</l>
<l>depingunt nostras facies,</l>
<l>cum serico in palliis,</l>
<l>colore et in clipeis.»</l>
<l>«quid prosunt nobis talia,</l>
<l>cum forma perit propria?</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
<p><emph>7.</emph></p>
<l>Clerici in frigore</l>
<l>observant nos in semine,</l>
<l>pannorum in velamine,</l>
<l>deinde et in pyxide.»</l>
<l>mox de omni clerico</l>
<l>Amoris fit conclusio.</l>
<p>Refl.</p>
<l>O o o a i a e !</l>
<l>amor † insolabile!</l>
<l>clerus scit diligere</l>
<l>virginem plus milite!</l>
 
 </div2>
<div2 n="83"><head>CARMEN 83</head>
<p>Petrus Blesensis (ca. 1135 - ca. 1204)</p>

 
<p><emph>1.</emph></p>
<l>Sevit aure spiritus,</l>
<l>et arborum</l>
<l>come fluunt penitus</l>
<l>vi frigorum;</l>
<l>silent cantus nemorum.</l>
<l>nunc torpescit vere solo</l>
<l>fervens amor pecorum;</l>
<l>semper amans sequi nolo</l>
<l>novas vices temporum</l>
<l>bestiali more.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
<p><emph>2.</emph></p>
<l>Nec de longo conqueror</l>
<l>obsequio:</l>
<l>nobili remuneror</l>
<l>stipendio,</l>
<l>leto letor premio.</l>
<l>dum salutat me loquaci</l>
<l>Flora supercilio,</l>
<l>mente satis non capaci</l>
<l>gaudia concipio,</l>
<l>glorior labore.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
<p><emph>3.</emph></p>
<l>Michi sors obsequitur</l>
<l>non aspera:</l>
<l>dum secreta luditur</l>
<l>in camera,</l>
<l>favet Venus prospera.</l>
<l>nudam fovet Floram lectus:</l>
<l>caro candet tenera,</l>
<l>virginale lucet pectus,</l>
<l>parum surgunt ubera</l>
<l>modico tumore.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
<p><emph>4.</emph></p>
<l>Hominem transgredior</l>
<l>et superum</l>
<l>sublimari glorior</l>
<l>ad numerum,</l>
<l>sinum tractans tenerum</l>
<l>cursu vago dum beata</l>
<l>manus it et uberum</l>
<l>regionem pervagata</l>
<l>descendit ad uterum</l>
<l>tactu leviore.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
<p><emph>5.</emph></p>
<l>A tenello tenera</l>
<l>pectusculo</l>
<l>distenduntur latera</l>
<l>pro modulo;</l>
<l>caro carens scrupulo</l>
<l>levem tactum non offendit.</l>
<l>gracilis sub cingulo</l>
<l>umbilicum preextendit</l>
<l>paululum ventriculo</l>
<l>tumescentiore.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
<p><emph>6.</emph></p>
<l>Vota blando stimulat</l>
<l>lenimine</l>
<l>pubes, que vix pullulat</l>
<l>in virgine</l>
<l>tenui lanugine.</l>
<l>crus vestitum moderata</l>
<l>tenerum pinguedine</l>
<l>levigatur occultata</l>
<l>nervorum compagine,</l>
<l>radians candore.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
<p><emph>7.</emph></p>
<l>O si forte Iupiter</l>
<l>hanc videat,</l>
<l>timeo, ne pariter</l>
<l>incaleat</l>
<l>et ad fraudes redeat:</l>
<l>si vel Danes pluens aurum</l>
<l>imbre dulci mulceat,</l>
<l>vel Europes intret taurum,</l>
<l>vel Ledeo candeat</l>
<l>rursus in olore.</l>
<p>Refl.</p>
<l>Quam dulcia</l>
<l>stipendia</l>
<l>et gaudia</l>
<l>felicia</l>
<l>sunt hec hore</l>
<l>nostre Flore!</l>
 
 </div2>
<div2 n="84"><head>CARMEN 84</head>
<p>Petrus Blesensis (ca. 1135 - ca. 1204)</p>

 
<p><emph>1.</emph></p>
<l>Dum prius inculta</l>
<l>coleret virgulta</l>
<l>estas iam adulta,</l>
<l>hieme sepulta,</l>
<l>vidi</l>
<l>viridi</l>
<l>Phyllidem sub tilia,</l>
<l>vidi</l>
<l>Phyllidi</l>
<l>quevis arridentia.</l>
<l>invideo,</l>
<l>dum video.</l>
<l>sic capi cogit sedulus</l>
<l>me laqueo</l>
<l>virgineo</l>
<l>cordis venator oculus</l>
<l>visa captus virgine.</l>
<p>Refl.</p>
<l>Ha morior!</l>
<l>sed quavis dulcedine</l>
<l>mors dulcior.</l>
<l>sic amanti vivitur,</l>
<l>dum sic amans moritur.</l>
 
<p><emph>2.</emph></p>
<l>Fronte esplicata</l>
<l>exiit in prata,</l>
<l>ceu Dione nata,</l>
<l>Veneris legata.</l>
<l>videns,</l>
<l>invidens</l>
<l>huc spe duce rapior.</l>
<l>ridens</l>
<l>residens</l>
<l>residenti blandior.</l>
<l>sed tremula</l>
<l>virguncula</l>
<l>frondis in modum tremule,</l>
<l>ut primula</l>
<l>discipula</l>
<l>nondum subducta ferule,</l>
<l>tremit ad blanditias.</l>
<p>Refl.</p>
<l>Ha morior!</l>
<l>sed . . . . . . . . . -ias</l>
<l>mors dulcior.</l>
<l>sic amanti vivitur,</l>
<l>dum sic amans moritur.</l>
 
<p><emph>3.</emph></p>
<l>Respondendi metus</l>
<l>trahit hanc ad fletus.</l>
<l>sed raptura letus</l>
<l>Amor indiscretus</l>
<l>meam</l>
<l>in eam,</l>
<l>ut pudoris tangere</l>
<l>queam</l>
<l>lineam,</l>
<l>manum mittit propere.</l>
<l>dum propero,</l>
<l>vim infero</l>
<l>posti minante machina;</l>
<l>nec supero,</l>
<l>nam aspero</l>
<l>defendens ungue limina</l>
<l>obserat introitus.</l>
<p>Refl.</p>
<l>Ha morior!</l>
<l>sed hec michi penitus</l>
<l>mors dulcior.</l>
<l>sic amanti vivitur,</l>
<l>dum sic amans moritur.</l>
 
<p><emph>4.</emph></p>
<l>Tantalus admotum</l>
<l>non amitto potum!</l>
<l>sed ne tamen totum</l>
<l>frustret illa votum,</l>
<l>suo</l>
<l>denuo</l>
<l>iungens collo brachium</l>
<l>ruo,</l>
<l>diruo</l>
<l>tricaturas crurium.</l>
<l>ut virginem</l>
<l>devirginem,</l>
<l>me toti totum insero;</l>
<l>ut cardinem</l>
<l>determinem,</l>
<l>duellum istud refero:</l>
<l>sic in castris milito.</l>
<p>Refl.</p>
<l>Ha morior!</l>
<l>sed . . . . . . . . . -ito</l>
<l>mors dulcior.</l>
<l>sic amanti vivitur,</l>
<l>dum sic amans moritur.</l>
 
 </div2>
<div2 n="85"><head>CARMEN 85</head>
<p>(ca. 1150)</p>
 
<p><emph>1.</emph></p>
<l>Veris dulcis in tempore</l>
<l>florenti stat sub arbore</l>
<l>Iuliana cum sorore.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
<p><emph>2.</emph></p>
<l>Ecce florescunt arbores,</l>
<l>lascive canunt volucres;</l>
<l>inde tepescunt virgines.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
<p><emph>3.</emph></p>
<l>Ecce florescunt lilia,</l>
<l>et virginum dant agmina</l>
<l>summo deorum carmina.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
<p><emph>4.</emph></p>
<l>Si tenerem, quam cupio,</l>
<l>in nemore sub folio,</l>
<l>oscularer cum gaudio.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
 </div2>
<div2 n="86"><head>CARMEN 86</head>
 
<p><emph>1.</emph></p>
<l>Non contrecto,</l>
<l>quam affecto;</l>
<l>ex directo</l>
<l>ad te specto</l>
<l>et annecto</l>
<l>nec deflecto</l>
<l>cilia.</l>
<p>Refl.</p>
<l>Experire, filia,</l>
<l>virilia:</l>
<l>semper sunt senilia</l>
<l>labilia,</l>
<l>sola iuvenilia</l>
<l>stabilia.</l>
<l>hec sunt utensilia</l>
<l>agilia,</l>
<l>facilia,</l>
<l>gracilia,</l>
<l>fragilia,</l>
<l>humilia,</l>
<l>mobilia,</l>
<l>docilia,</l>
<l>habilia,</l>
<l>Cecilia,</l>
<l>et si qua sunt similia.</l>
 
<p><emph>2.</emph></p>
<l>Post fervorem</l>
<l>celi rorem,</l>
<l>post virorem</l>
<l>album florem,</l>
<l>post candorem</l>
<l>dant odorem</l>
<l>lilia.</l>
<p>Refl.</p>
<l>Experire, filia,</l>
<l>virilia:</l>
<l>semper sunt senilia</l>
<l>labilia,</l>
<l>sola iuvenilia</l>
<l>stabilia.</l>
<l>hec sunt utensilia</l>
<l>agilia,</l>
<l>facilia,</l>
<l>gracilia,</l>
<l>fragilia,</l>
<l>humilia,</l>
<l>mobilia,</l>
<l>docilia,</l>
<l>habilia,</l>
<l>Cecilia,</l>
<l>et si qua sunt similia.</l>
 
 </div2>
<div2 n="87"><head>CARMEN 87</head>
 
<p><emph>1.</emph></p>
<l>Amor tenet omnia,</l>
<l>mutat cordis intima,</l>
<l>querit Amor devia.</l>
<l>Amor melle dulcior,</l>
<l>felle fit amarior.</l>
<l>Amor cecus,  |  † caret pudicitia;</l>
<l>frigidus  |  et calidus</l>
<l>et tepidus,</l>
<l>Amor audax, pavidus,</l>
<l>est fidus atque perfidus.</l>
 
<p><emph>2.</emph></p>
<l>Tempus est idoneum,</l>
<l>querat Amor socium:</l>
<l>nunc garritus avium.</l>
<l>Amor regit iuvenes,</l>
<l>Amor capit virgines.</l>
<l>ve senectus!  |  tibi sunt incommoda.</l>
<l>va t'an oy! iuvencula</l>
<l>Theoclea</l>
<l>tenet me gratissima;</l>
<l>tu pestis, dico, pessima.</l>
 
<p><emph>3.</emph></p>
† Frigidus et calidus
<l>numquam tibi socius!</l>
<l>dormit dolens sepius</l>
<l>in natura frigidus;</l>
<l>nichil tibi vilius.</l>
<l>Venus tenet  |  iuvenes in gaudio;</l>
<l>sana sic coniunctio,</l>
<l>quam diligo,</l>
<l>tuo fit imperio.</l>
<l>quid melius sit, nescio.</l>
 
<p><emph>4.</emph></p>
<l>Amor volat undique;</l>
<l>captus est libidine.</l>
<l>iuvenes iuvencule</l>
<l>que secuntur merito,</l>
<l>si que sine socio.</l>
<l>illa vero  |  caret omni gloria;</l>
<l>tenet noctis infima</l>
<l>sub intima</l>
<l>cardinis custodia.</l>
<l>sic fit res amarissima.</l>
 
<p><emph>5.</emph></p>
<l>Amor simplex, callidus;</l>
<l>rufus Amor, pallidus;</l>
<l>truculens in omnibus,</l>
<l>Amor est placabilis,</l>
<l>constans et instabilis.</l>
<l>Amor artis  |  regitur imperio.</l>
<l>ludit Amor lectulo</l>
<l>iam clanculo</l>
<l>noctis in silentio:</l>
<l>fit captus Amor laqueo.</l>
</div2>
<div2 n="88"><head>CARMEN 88</head>
 
<p><emph>1.</emph></p>
<l>Amor habet superos:</l>
<l>Iovem amat Iuno;</l>
<l>motus premens efferos</l>
<l>imperat Neptuno;</l>
<l>Pluto tenens inferos</l>
<l>mitis est hoc uno.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>2.</emph></p>
<l>Amor trahit teneros</l>
<l>molliori nexu,</l>
<l>rigidos et asperos</l>
<l>duro frangit flexu;</l>
<l>capitur rhinoceros</l>
<l>virginis amplexu.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>3.</emph></p>
<l>Virginis egregie</l>
<l>ignibus calesco</l>
<l>et eius cotidie</l>
<l>in amore cresco;</l>
<l>sol est in meridie,</l>
<l>nec ego tepesco.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>4.</emph></p>
<l>Gratus super omnia</l>
<l>ludus est puelle,</l>
<l>et eius precordia</l>
<l>omni carent felle;</l>
<l>sunt, que prestat, basia</l>
<l>dulciora melle.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>5.</emph></p>
<l>Ludo cum Cecilia;</l>
<l>nichil timeatis!</l>
<l>sum quasi custodia</l>
<l>fragilis etatis,</l>
<l>ne marcescant lilia</l>
<l>sue castitatis.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>6.</emph></p>
<l>Flos est; florem frangere</l>
<l>non est res secura.</l>
<l>uvam sino crescere,</l>
<l>donec sit matura;</l>
<l>spes me facit vivere</l>
<l>letum re ventura.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>7.</emph></p>
<l>Virgo cum virginibus</l>
<l>horreo corruptas,</l>
<l>et cum meretricibus</l>
<l>simul odi nuptas;</l>
<l>nam in istis talibus</l>
<l>turpis est voluptas.</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>8.</emph></p>
<l>Quicquid agant ceteri,</l>
<l>virgo, sic agamus,</l>
<l>ut, quem decet fieri,</l>
<l>ludum faciamus;</l>
<l>ambo sumus teneri;</l>
<l>tenere ludamus!</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
<p><emph>9.</emph></p>
<l>Volo tantum ludere,</l>
<l>id est: contemplari,</l>
<l>presens loqui, tangere,</l>
<l>tandem osculari;</l>
<l>quintum, quod est agere,</l>
<l>noli suspicari!</l>
<p>Refl.</p>
<l>Amoris solamine</l>
<l>virgino cum virgine;</l>
<l>aro non in semine,</l>
<l>pecco sine crimine.</l>
 
  </div2>
<div2 id="88a"><head>CARMEN 88a</head>
(ca. 1130)
 
<p><emph>1.</emph></p>
<l>Iove cum Mercurio  |  Geminos tenente</l>
<l>et a Libra Venere  |  Martem espellente</l>
<l>virgo nostra nascitur,  |  Tauro tunc latente.</l>
 
<p><emph>2.</emph></p>
<l>Natus ego pariter  |  sub eisdem signis</l>
<l>pari par coniunctus sum  |  legibus benignis:</l>
<l>paribus est ignibus  |  par accensus ignis.</l>
 
<p><emph>3.</emph></p>
<l>Solus solam diligo,  |  sic me sola solum,</l>
<l>nec est, cui liceat  |  immiscere dolum;</l>
<l>non in vanum variant  |  signa nostra polum.</l>
 
<p><emph>4.</emph></p>
<l>Obicit «ab alio»  |  forsitan «amatur,»</l>
<l>ut, quod «solus» dixerim,  |  ita refellatur;</l>
<l>sed ut dictum maneat,  |  sic determinatur.</l>
 
 </div2>
<div2 n="89"><head>CARMEN 89</head>
<p>ca. 1100/1150</p>
 
<p>I.</p>
 
<p><emph>1a.</emph></p>
<l>«Nos duo boni</l>
<l>sub aere tetro.</l>
<l>sint tibi toni</l>
<l>sub celeri metro!</l>
<l>tempore solis</l>
<l>stant pecora retro.»</l>
 
<p><emph>1b.</emph></p>
<l>Herba tenella</l>
<l>flore coronatur,</l>
<l>rosa novella</l>
<l>rubore notatur;</l>
<l>nigra puella</l>
<l>veste † coronatur.</l>
 
<p><emph>2a.</emph></p>
<l>Tunica lata</l>
<l>succincta balteo,</l>
<l>circumligata</l>
<l>frons filo rubeo;</l>
<l>stat inclinata</l>
<l>sub alto pilleo.</l>
 
<p><emph>2b.</emph></p>
<l>Labor mutavit</l>
<l>puelle faciem</l>
<l>et alteravit</l>
<l>eiusdem speciem,</l>
<l>decoloravit</l>
<l>eam per maciern.</l>
 
<p><emph>3a.</emph></p>
<l>Ducit puella</l>
<l>gregem parvulum,</l>
<l>et cum capella</l>
<l>caprum vetulum</l>
<l>et cum asella</l>
<l>ligat vitulum.</l>
 
<p><emph>3b.</emph></p>
<l>Polus obscura</l>
<l>nube tegitur.</l>
<l>virgo matura</l>
<l>mox egreditur,</l>
<l>voce secura</l>
<l>nos alloquitur:</l>
 
<p><emph>3c.</emph></p>
<l>«Ecce † pastores</l>
<l>temerarii,</l>
<l>gregis pastores</l>
<l>conducticii,</l>
<l>fabulatores</l>
<l>vaniloquii!</l>
 
<p><emph>3d.</emph></p>
<l>Abominantur</l>
<l>opus manuum,</l>
<l>lucra sectantur,</l>
<l>amant otium,</l>
<l>nec meditantur</l>
<l>curam ovium.</l>
 
<p>II.</p>
 
<p><emph>4a.</emph></p>
<l>Prodiga pastus</l>
<l>est turba pullorum:</l>
<l>copia lactis</l>
<l>non ordine morum</l>
<l>rebus attractis</l>
<l>stat ut vile forum.</l>
 
<p><emph>4b.</emph></p>
<l>Nec res succedunt</l>
<l>nec locus in tuto:</l>
<l>vellera cadunt</l>
<l>de spinis in luto,</l>
<l>palam accedunt</l>
<l>lupi cane muto.»</l>
 
<p><emph>5a.</emph></p>
<l>Aspero verbo</l>
<l>tractans de pratica,</l>
<l>valde superbo</l>
<l>vultu phrenetica,</l>
<l>ore acerbo</l>
<l>cessavit rustica.</l>
 
<p><emph>5b.</emph></p>
<l>«Vellem, ut scires</l>
<l>pastorum carmina!</l>
<l>dum viri vires</l>
<l>non habes femina,</l>
<l>numquam aspires</l>
<l>ad viri culmina!</l>
 
<p><emph>6a.</emph></p>
<l>Est tua cura</l>
<l>labor femine:</l>
<l>solum . . . . . .</l>
. . . . . . . . . . . .
<l>virgo, mensura</l>
<l>filum stamine!</l>
 
<p><emph>6b.</emph></p>
<l>Gere, puella,</l>
<l>morem pecori:</l>
<l>languet asella,</l>
<l>stupent teneri,</l>
<l>iungit capella</l>
<l>latus lateri.</l>
 
<p><emph>6c.</emph></p>
<l>Parvula fides</l>
† socus otium;
<l>garrula rides</l>
<l>magisterium,</l>
<l>subdola strides</l>
<l>contra pretium.</l>
 
<p><emph>6d.</emph></p>
<l>Sumus pastores</l>
<l>nos egregii,</l>
<l>procuratores</l>
<l>gregis regii,</l>
<l>solicantores</l>
<l>soliloquii.»</l>
 
 </div2>
<div2 n="90"><head>CARMEN 90</head>
 
<p><emph>1.</emph></p>
<l>Exiit diluculo</l>
<l>rustica puella</l>
<l>cum grege, cum baculo,</l>
<l>cum lana novella.</l>
 
<p><emph>2.</emph></p>
<l>Sunt in grege parvulo</l>
<l>ovis et asella,</l>
<l>vitula cum vitulo,</l>
<l>caper et capella.</l>
 
<p><emph>3.</emph></p>
<l>Conspexit in cespite</l>
<l>scolarem sedere:</l>
<l>«quid tu facis, domine?</l>
<l>veni mecum ludere!»</l>
 
 </div2>
<div2 n="91"><head>CARMEN 91</head>
<l>De sacerdotibus</l>
 
<p><emph>1.</emph></p>
<l>Sacerdotes, mementote:</l>
<l>nichil maius sacerdote,</l>
<l>qui, ditatus sacra dote,</l>
<l>ruga caret omnis note.</l>
 
<p><emph>2.</emph></p>
<l>Mementote tot et tanti,</l>
<l>quid ingratum sit Tonanti,</l>
<l>ad virtutem nos hortanti,</l>
<l>cum sic ait: «este sancti!</l>
 
<p><emph>3.</emph></p>
<l>Sanctus ego; sancti sitis,</l>
<l>conformari si velitis</l>
<l>michi, qui sum vera vitis,</l>
<l>qui sum pius, qui sum mitis!»</l>
 
<p><emph>4.</emph></p>
<l>Obedite summo vati,</l>
<l>sacerdotes consecrati!</l>
<l>ad hoc estis ordinati,</l>
<l>sacris aris mancipati.</l>
 
<p><emph>5.</emph></p>
<l>Corpus Christi vos tractatis.</l>
<l>quod si digne faciatis,</l>
<l>non expertes castitatis,</l>
<l>ore, corde Deo gratis,</l>
<l>cum electis et beatis</l>
<l>in conspectu maiestatis</l>
<l>regnaturos vos sciatis!</l>
 
<p><emph>6.</emph></p>
<l>O quam fortis armatura,</l>
<l>qua vestitur vestra cura;</l>
<l>sed si forte contra iura</l>
<l>faciatis, ruitura!</l>
 
<p><emph>7.</emph></p>
<l>Nota vobis est scriptura:</l>
<l>«cum offertis Deo tura,</l>
<l>si mens vestra non sit pura,</l>
<l>non sunt illi placitura.»</l>
 
<p><emph>8.</emph></p>
<l>Miserorum contemptores</l>
<l>si vos estis contra mores</l>
<l>vel altaris mercatores,</l>
<l>fures estis, non pastores.</l>
 
<p><emph>9.</emph></p>
<l>O sacerdos hic, responde,</l>
<l>cuius manus sunt immunde,</l>
<l>qui frequenter et iocunde</l>
<l>cum uxore dormis, unde</l>
 
<p><emph>10.</emph></p>
<l>Mane surgens missam dicis,</l>
<l>corpus Christi benedicis,</l>
<l>post amplexus meretricis,</l>
<l>minus quam tu peccatricis!</l>
 
<p><emph>11.</emph></p>
<l>Scire velim causam, quare</l>
<l>sacrosanctum ad altare</l>
<l>statim venis immolare,</l>
<l>dignus virgis vapulare.</l>
 
<p><emph>12.</emph></p>
<l>Vapulare virgis dignus,</l>
<l>dum amoris tantum pignus</l>
<l>corvus tractas et non cygnus,</l>
<l>iam non heres, sed privignus.</l>
 
<p><emph>13.</emph></p>
<l>Dignus morte, dignus penis</l>
<l>ad altare Christi venis</l>
<l>cum fetore, cum obscenis,</l>
<l>osculando fictis genis.</l>
 
<p><emph>14.</emph></p>
<l>Plenus sorde, plenus mendis</l>
<l>ad auctorem manus tendis,</l>
<l>quem contemnis, quem offendis,</l>
<l>meretricem dum ascendis.</l>
 
<p><emph>15.</emph></p>
<l>Castitatis non imbute,</l>
<l>sed immundus corde, cute</l>
<l>animarum pro salute</l>
<l>missam cantas, o pollute!</l>
 
<p><emph>16.</emph></p>
<l>Quali corde quo vel ore</l>
<l>corpus Christi cum cruore</l>
<l>tractas, surgens de fetore,</l>
<l>dignus plagis et tortore?</l>
 
<p><emph>17.</emph></p>
<l>Quali vultu, quali fronte,</l>
<l>non compulsus, immo sponte,</l>
<l>ore, corde, lingua sonte</l>
<l>de tam sacro bibis fonte?</l>
 
<p><emph>18.</emph></p>
<l>Miror ego, miror plane,</l>
<l>quod sub illo latet pane</l>
<l>corpus Christi, quod profane</l>
<l>manus tractant ille mane.</l>
 
<p><emph>19.</emph></p>
<l>Miror, nisi tu mireris,</l>
<l>quod a terra non sorberis,</l>
<l>dum, quod sepe prohiberis,</l>
<l>iterare non vereris.</l>
 
<p><emph>20.</emph></p>
<l>Forte putas manus mundas,</l>
<l>cum frequenter fundis undas?</l>
<l>quas frequenter quamvis fundas,</l>
<l>tam fetentes non emundas.</l>
 
<p><emph>21.</emph></p>
<l>Lava manus, aquas funde:</l>
<l>quamvis clare, quamvis munde,</l>
<l>quamvis fuse sint abunde,</l>
<l>numquam purgant eas unde.</l>
 
<p><emph>22.</emph></p>
<l>Purgamentum vis audire?</l>
<l>si reatum vis finire,</l>
<l>mox divine cessant ire,</l>
<l>nec te potest impedire.</l>
 
<p><emph>23.</emph></p>
<l>Si cor scissum, cor contritum</l>
<l>habes, neque iuxta ritum</l>
<l>lectum petis infrunitum,</l>
<l>numquam erit requisitum.</l>
 
<p><emph>24.</emph></p>
<l>Sed reatum cum deploras</l>
<l>et adire mox laboras,</l>
<l>quod plorandum esse noras,</l>
<l>Deum magis inhonoras.</l>
 
<p><emph>25.</emph></p>
<l>Nichil valet hic ploratus,</l>
<l>nec dimissus est reatus,</l>
<l>sed est magis augmentatus,</l>
<l>Deus magis irritatus.</l>
 
 </div2>
<div2 n="92"><head>CARMEN 92</head>
<p>De Phyllide et Flora</p>
 
<p><emph>1.</emph></p>
<l>Anni parte florida,  |  celo puriore,</l>
<l>picto terre gremio  |  vario colore,</l>
<l>dum fugaret sidera  |  nuntius Aurore,</l>
<l>liquit somnus oculos  |  Phyllidis et Flore.</l>
 
<p><emph>2.</emph></p>
<l>Placuit virginibus  |  ire spatiatum,</l>
<l>nam soporem reicit  |  pectus sauciatum;</l>
<l>equis ergo passibus  |  exeunt in pratum,</l>
<l>ut et locus faciat  |  ludum esse gratum.</l>
 
<p><emph>3.</emph></p>
<l>Eunt ambe virgines  |  et ambe regine,</l>
<l>Phyllis coma libera,  |  Flore compto crine.</l>
<l>non sunt forme virginum,  |  sed forme divine,</l>
<l>et respondent facies  |  luci matutine.</l>
 
<p><emph>4.</emph></p>
<l>Nec stirpe nec facie  |  nec ornatu viles</l>
<l>et annos et animos  |  habent iuveniles;</l>
<l>sed sunt parum impares  |  et parum hostiles,</l>
<l>nam huic placet clericus  |  et huic placet miles.</l>
 
<p><emph>5.</emph></p>
<l>Non eis distantia  |  corporis aut oris,</l>
<l>omnia communia  |  sunt intus et foris,</l>
<l>sunt unius habitus  |  et unius moris;</l>
<l>sola differentia  |  modus est amoris.</l>
 
<p><emph>6.</emph></p>
<l>Susurrabat modicum  |  ventus tempestivus,</l>
<l>locus erat viridi  |  gramine festivus,</l>
<l>et in ipso gramine  |  defluebat rivus</l>
<l>vivus atque garrulo  |  murmure lascivus.</l>
 
<p><emph>7.</emph></p>
<l>Ad augmentum decoris  |  et caloris minus</l>
<l>fuit secus rivulum  |  spatiosa pinus,</l>
<l>venustata folio,  |  late pandens sinus,</l>
<l>nec intrare poterat  |  calor peregrinus.</l>
 
<p><emph>8.</emph></p>
<l>Consedere virgines;  |  herba sedem dedit.</l>
<l>Phyllis iuxta rivulum,  |  Flora longe sedit.</l>
<l>et dum sedet utraque,  |  dum in sese redit,</l>
<l>amor corda vulnerat  |  et utramque ledit.</l>
 
<p><emph>9.</emph></p>
<l>Amor est interius  |  latens et occultus</l>
<l>et corde certissimos  |  elicit singultus;</l>
<l>pallor genas inficit,  |  alternantur vultus,</l>
<l>sed in verecundia  |  furor est sepultus.</l>
 
<p><emph>10.</emph></p>
<l>Phyilis in suspirio  |  Floram deprehendit,</l>
<l>et hanc de consimili  |  Flora reprehendit;</l>
<l>altera sic alteri  |  mutuo rependit;</l>
<l>tandem morbum detegit  |  et vulnus ostendit.</l>
 
<p><emph>11.</emph></p>
<l>Ille sermo mutuus  |  multum habet more,</l>
<l>et est quidem series  |  tota de amore;</l>
<l>amor est in animis,  |  amor est in ore.</l>
<l>tandem Phyllis incipit  |  et arridet Flore.</l>
 
<p><emph>12.</emph></p>
<l>«Miles», inquit, «inclite,  |  mea cura, Paris!</l>
<l>ubi modo militas  |  et ubi moraris?</l>
<l>o vita militie,  |  vita singularis,</l>
<l>sola digna gaudio  |  Dionei laris!»</l>
 
<p><emph>13.</emph></p>
<l>Dum puella militem  |  recolit amicum,</l>
<l>Flora ridens oculos  |  iacit in obliquum</l>
<l>et in risu loquitur  |  verbum inimicum:</l>
<l>«amas,» inquit, «poteras  |  dicere: mendicum.</l>
 
<p><emph>14.</emph></p>
<l>Sed quid Alcibiades  |  facit, mea cura,</l>
<l>res creata dignior  |  omni creatura,</l>
<l>quem beavit omnibus  |  gratiis Natura?</l>
<l>o sola felicia  |  clericorum iura!»</l>
 
<p><emph>15.</emph></p>
<l>Floram Phyllis arguit  |  de sermone duro</l>
<l>et sermone loquitur  |  Floram commoturo;</l>
<l>nam «ecce virgunculam»  |  inquit «corde puro,</l>
<l>cuius pectus nobile  |  servit Epicuro!</l>
 
<p><emph>16.</emph></p>
<l>Surge, surge, misera,  |  de furore fedo!</l>
<l>solum esse clericum  |  Epicurum credo;</l>
<l>nichil elegantie  |  clerico concedo,</l>
<l>cuius implet latera  |  moles et pinguedo.</l>
 
<p><emph>17.</emph></p>
<l>A castris Cupidinis  |  cor habet remotum,</l>
<l>qui somnum desiderat  |  et cibum et potum.</l>
<l>o puella nobilis,  |  omnibus est notum,</l>
<l>quod est longe militis  |  ab hoc voto votum.</l>
 
<p><emph>18.</emph></p>
<l>Solis necessariis  |  miles est contentus,</l>
<l>somno, cibo, potui  |  non vivit intentus;</l>
<l>amor illi prohibet,  |  ne sit somnolentus,</l>
<l>cibus, potus militis  |  amor et iuventus.</l>
 
<p><emph>19.</emph></p>
<l>Quis amicos copulet  |  nostros loro pari?</l>
<l>lex, natura sineret  |  illos copulari?</l>
<l>meus novit ludere,  |  tuus epulari;</l>
<l>meo semper proprium  |  dare, tuo dari.»</l>
 
<p><emph>20.</emph></p>
<l>Haurit Flora sanguinem  |  vultu verecundo</l>
<l>et apparet pulchrior  |  in risu secundo,</l>
<l>et tandem eloquio  |  reserat facundo,</l>
<l>quod corde conceperat  |  artibus fecundo.</l>
 
<p><emph>21.</emph></p>
<l>«Satis», inquit, «libere,  |  Phyllis, es locuta,</l>
<l>multum es eloquio  |  velox et acuta,</l>
<l>sed non efficaciter  |  verum prosecuta,</l>
<l>ut per te prevaleat  |  lilio cicuta.</l>
 
<p><emph>22.</emph></p>
<l>Dixisti de clerico,  |  quod indulget sibi,</l>
<l>servum somni nominas  |  et potus et cibi.</l>
<l>sic solet ab invido  |  probitas describi;</l>
<l>ecce, parum patere,  |  respondebo tibi.</l>
 
<p><emph>23.</emph></p>
<l>Tot et tanta, fateor,  |  sunt amici mei,</l>
<l>quod numquam incogitat  |  aliene rei.</l>
<l>celle mellis, olei,  |  Cereris, Lyei,</l>
<l>aurum, gemme, pocula  |  famulantur ei.</l>
 
<p><emph>24.</emph></p>
<l>In tam dulci copia  |  vite clericalis,</l>
<l>quod non potest aliqua  |  pingi voce talis,</l>
<l>volat et duplicibus  |  Amor plaudit alis,</l>
<l>Amor indeficiens,  |  Amor immortalis.</l>
 
<p><emph>25.</emph></p>
<l>Sentit tela Veneris  |  et Amoris ictus,</l>
<l>non est tamen clericus  |  macer aut afflictus,</l>
<l>quippe nulla gaudii  |  parte derelictus;</l>
<l>cui respondet animus  |  domine non fictus.</l>
 
<p><emph>26.</emph></p>
<l>Macer est et pallidus  |  tuus preelectus,</l>
<l>pauper et vix pallio  |  sine pelle tectus,</l>
<l>non sunt artus validi  |  nec robustum pectus;</l>
<l>nam cum causa deficit,  |  deest et effectus.</l>
 
<p><emph>27.</emph></p>
<l>Turpis est pauperies  |  imminens amanti.</l>
<l>quid prestare poterit  |  miles postulanti?</l>
<l>sed dat multa clericus  |  et ex abundanti;</l>
<l>tante sunt divitie  |  redditusque tanti.»</l>
 
<p><emph>28.</emph></p>
<l>Flore Phyllis obicit:  |  «multum es perita</l>
<l>in utrisque studiis  |  et utraque vita,</l>
<l>satis probabiliter  |  et pulchre mentita;</l>
<l>sed hec altercatio  |  non quiescet ita.</l>
 
<p><emph>29.</emph></p>
<l>Cum orbem letificat  |  hora lucis feste,</l>
<l>tunc apparet clericus  |  satis inhoneste,</l>
<l>in tonsura capitis  |  et in atra veste</l>
<l>portans testimonium  |  voluptatis meste.</l>
 
<p><emph>30.</emph></p>
<l>Non est ullus adeo  |  fatuus aut cecus,</l>
<l>cui non appareat  |  militare decus.</l>
<l>tuus est in otio  |  quasi brutum pecus;</l>
<l>meum terit galea,  |  meum portat equus.</l>
 
<p><emph>31.</emph></p>
<l>Meus armis dissipat  |  inimicas sedes,</l>
<l>et si forte prelium  |  solus init pedes,</l>
<l>dum tenet Bucephalam  |  suus Ganymedes,</l>
<l>ille me commemorat  |  inter ipsas cedes.</l>
 
<p><emph>32.</emph></p>
<l>Redit fusis hostibus  |  et pugna confecta</l>
<l>et me sepe respicit  |  galea reiecta.</l>
<l>ex his et ex aliis  |  ratione recta</l>
<l>est vita militie  |  michi preelecta.»</l>
 
<p><emph>33.</emph></p>
<l>Novit iram Phyllidis  |  et pectus anhelum</l>
<l>et remittit multiplex  |  illi Flora telum.</l>
<l>«frustra», dixit, «loqueris  |  os ponens in celum,</l>
<l>et per acum niteris  |  figere camelum.</l>
 
<p><emph>34.</emph></p>
<l>Mel pro felle deseris  |  et pro falso verum,</l>
<l>que probas militiam  |  reprobando clerum.</l>
<l>facit amor militem  |  strenuum et ferum?</l>
<l>non! immo pauperies  |  et defectus rerum.</l>
 
<p><emph>35.</emph></p>
<l>Pulchra Phyllis, utinam  |  sapienter ames</l>
<l>nec veris sententiis  |  amplius reclames!</l>
<l>tuum domat militem  |  et sitis et fames,</l>
<l>quibus mortis petitur  |  et inferni trames.</l>
 
<p><emph>36.</emph></p>
<l>Multum est calamitas  |  militis attrita,</l>
<l>sors illius dura est  |  et in arto sita,</l>
<l>cuius est in pendulo  |  dubioque vita,</l>
<l>ut habere valeat  |  vite requisita.</l>
 
<p><emph>37.</emph></p>
<l>Non dicas opprobrium,  |  si cognoscas morem,</l>
<l>vestem nigram clerici,  |  comam breviorem:</l>
<l>habet ista clericus  |  ad summum honorem,</l>
<l>ut sese significet  |  omnibus maiorem.</l>
 
<p><emph>38.</emph></p>
<l>Universa clerico  |  constat esse prona,</l>
<l>et signum imperii  |  portat in corona.</l>
<l>imperat militibus  |  et largitur dona:</l>
<l>famulante maior est  |  imperans persona.</l>
 
<p><emph>39.</emph></p>
<l>Otiosum clericum  |  semper esse iuras:</l>
<l>viles spernit operas,  |  fateor, et duras;</l>
<l>sed cum eius animus  |  evolat ad curas,</l>
<l>celi vias dividit  |  et rerum naturas.</l>
 
<p><emph>40.</emph></p>
<l>Meus est in purpura,  |  tuus in lorica;</l>
<l>tuus est in prelio,  |  meus in lectica,</l>
<l>ubi gesta principum  |  relegit antiqua,</l>
<l>scribit, querit, cogitat  |  totum de amica.</l>
 
<p><emph>41.</emph></p>
<l>Quid Dione valeat  |  et amoris deus,</l>
<l>primus novit clericus  |  et instruxit meus;</l>
<l>factus est per clericum  |  miles Cythereus.</l>
<l>his est et huiusmodi  |  tuus sermo reus.»</l>
 
<p><emph>42.</emph></p>
<l>Liquit Flora pariter  |  vocem et certamen</l>
<l>et sibi Cupidinis  |  exigit examen.</l>
<l>Phyllis primum obstrepit,  |  acquiescit tamen,</l>
<l>et probato iudice  |  redeunt per gramen.</l>
 
<p><emph>43.</emph></p>
<l>Totum in Cupidine  |  certamen est situm;</l>
<l>suum dicunt iudicem  |  verum et peritum,</l>
<l>quia vite noverit  |  utriusque ritum;</l>
<l>et iam sese preparant,  |  ut eant auditum.</l>
 
<p><emph>44.</emph></p>
<l>Pari forma virgines  |  et pari pudore,</l>
<l>pari voto militant  |  et pari colore:</l>
<l>Phyllis veste candida,  |  Flora bicolore;</l>
<l>mulus vector Phyllidis  |  erat, equus Flore.</l>
 
<p><emph>45.</emph></p>
<l>Mulus quidem Phyllidis  |  mulus erat unus,</l>
<l>quem creavit, aluit,  |  domuit Neptunus.</l>
<l>hunc post apri rabiem,  |  post Adonis funus</l>
<l>misit pro solacio  |  Cytheree munus.</l>
 
<p><emph>46.</emph></p>
<l>Pulchre matri Phyllidis  |  et probe regine</l>
<l>illum tandem prebuit  |  Venus Hiberine,</l>
<l>eo quod indulserat  |  opere divine;</l>
<l>ecce Phyllis possidet  |  illum leto fine.</l>
 
<p><emph>47.</emph></p>
<l>Faciebat nimium  |  virginis persone:</l>
<l>pulcher erat, habilis  |  et stature bone,</l>
<l>qualem esse decuit,  |  quem a regione</l>
<l>tam longinqua miserat  |  Nereus Dione.</l>
 
<p><emph>48.</emph></p>
<l>Qui de superpositis  |  et de freno querunt,</l>
<l>quod totum argenteum  |  dentes muli terunt,</l>
<l>sciant, quod hec omnia  |  talia fuerunt,</l>
<l>qualia Neptunium  |  munus decuerunt.</l>
 
<p><emph>49.</emph></p>
<l>Non decore caruit  |  illa Phyllis hora,</l>
<l>sed multum apparuit  |  dives et decora;</l>
<l>et non minus habuit  |  utriusque Flora,</l>
<l>nam equi predivitis  |  freno domat ora.</l>
 
<p><emph>50.</emph></p>
<l>Equus ille, domitus  |  Pegaseis loris,</l>
<l>multum pulchritudinis  |  habet et valoris,</l>
<l>pictus artificio  |  varii coloris;</l>
<l>nam mixtus nigredini  |  color est oloris.</l>
 
<p><emph>51.</emph></p>
<l>Forme fuit habilis,  |  etatis primeve,</l>
<l>et respexit paululum  |  tumide, non seve;</l>
<l>cervix fuit ardua,  |  coma sparsa leve,</l>
<l>auris parva, prominens  |  pectus, caput breve.</l>
 
<p><emph>52.</emph></p>
<l>Dorso pando iacuit  |  virgini sessure</l>
<l>spina, que non senserat  |  aliquid pressure.</l>
<l>pede cavo, tibia  |  recta, largo crure,</l>
<l>totum fuit sonipes  |  studium Nature.</l>
 
<p><emph>53.</emph></p>
<l>Equo superposita  |  faciebat sella;</l>
<l>ebur enim medium  |  clausit auri cella,</l>
<l>et, cum essent quattuor  |  selle capitella,</l>
<l>venustavit singulum  |  gemma quasi stella.</l>
 
<p><emph>54.</emph></p>
<l>Multa de preteritis  |  rebus et ignotis</l>
<l>erant mirabilibus  |  ibi sculpta notis;</l>
<l>nuptie Mercurii  |  superis admotis,</l>
<l>fedus, matrimonium,  |  plenitudo dotis.</l>
 
<p><emph>55.</emph></p>
<l>Nullus ibi locus est  |  vacuus aut planus;</l>
<l>habet plus, quam capiat  |  animus humanus.</l>
<l>solus illa sculpserat,  |  que spectans Vulcanus</l>
<l>vix hoc suas credidit  |  potuisse manus.</l>
 
<p><emph>56.</emph></p>
<l>Pretermisso clipeo  |  Mulciber Achillis</l>
<l>laboravit phaleras  |  et indulsit illis;</l>
<l>ferraturam pedibus  |  et frenum maxillis</l>
<l>et habenas addidit  |  de sponse capillis.</l>
 
<p><emph>57.</emph></p>
<l>Sellam texit purpura  |  subinsuta bysso,</l>
<l>quam Minerva, reliquo  |  studio dimisso,</l>
<l>acantho texuerat  |  et flore narcisso</l>
<l>et per tenas margine  |  fimbriavit scisso.</l>
 
<p><emph>58.</emph></p>
<l>Volant equis pariter  |  due domicelle;</l>
<l>vultus verecundi sunt  |  et gene tenelle.</l>
<l>sic emergunt lilia,  |  sic rose novelle,</l>
<l>sic decurrunt pariter  |  due celo stelle.</l>
 
<p><emph>59.</emph></p>
<l>Ad Amoris destinant  |  ire paradisum.</l>
<l>dulcis ira commovet  |  utriusque visum;</l>
<l>Phyllis Flore, Phyllidi  |  Flora movet risum.</l>
<l>fert Phyllis accipitrem  |  manu, Flora nisum.</l>
 
<p><emph>60.</emph></p>
<l>Parvo tractu temporis  |  nemus est inventum.</l>
<l>ad ingressum nemoris  |  murmurat fluentum,</l>
<l>ventus inde redolet  |  myrrham et pigmentum,</l>
<l>audiuntur tympana  |  cithareque centum.</l>
 
<p><emph>61.</emph></p>
<l>Quicquid potest hominum  |  comprehendi mente,</l>
<l>totum ibi virgines  |  audiunt repente:</l>
<l>vocum differente  |  sunt illic invente,</l>
<l>sonat diatessaron,  |  sonat diapente.</l>
 
<p><emph>62.</emph></p>
<l>Sonant et mirabili  |  plaudunt harmonia</l>
<l>tympanum, psalterium,  |  lyra, symphonia,</l>
<l>sonant ibi phiale  |  voce valde pia,</l>
<l>et buxus multiplici  |  cantum prodit via.</l>
 
<p><emph>63.</emph></p>
<l>Sonant omnes avium  |  lingue voce plena:</l>
<l>vox auditur merule  |  dulcis et amena,</l>
<l>corydalus, graculus  |  atque philomena,</l>
<l>que non cessat conqueri  |  de transacta pena.</l>
 
<p><emph>64.</emph></p>
<l>Instrumento musico,  |  vocibus canoris,</l>
<l>tunc diversi specie  |  contemplata floris,</l>
<l>tunc odoris gratia  |  redundante foris</l>
<l>coniectatur teneri  |  thalamus Amoris.</l>
 
<p><emph>65.</emph></p>
<l>Virgines introeunt  |  modico timore</l>
<l>et eundo propius  |  crescunt in amore.</l>
<l>sonat queque volucrum  |  proprio rumore,</l>
<l>accenduntur animi  |  vario clamore.</l>
 
<p><emph>66.</emph></p>
<l>Immortalis fieret  |  ibi manens homo.</l>
<l>arbor ibi quelibet  |  suo gaudet pomo,</l>
<l>vie myrrha, cinnamo  |  flagrant et amomo;</l>
<l>coniectari poterat  |  dominus ex domo.</l>
 
<p><emph>67.</emph></p>
<l>Vident choros iuvenum  |  et domicellarum,</l>
<l>singulorum corpora  |  corpora stellarum.</l>
<l>capiuntur subito  |  corda puellarum</l>
<l>in tanto miraculo  |  rerum novellarum.</l>
 
<p><emph>68.</emph></p>
<l>Sistunt equos pariter  |  et descendunt, pene</l>
<l>oblite propositi  |  sono cantilene.</l>
<l>sed auditur iterum  |  cantus philomene,</l>
<l>et statim virginee  |  recalescunt vene.</l>
 
<p><emph>69.</emph></p>
<l>Circa silve medium  |  locus est occultus,</l>
<l>ubi viget maxime  |  suus deo cultus:</l>
<l>Fauni, Nymphe, Satyri,  |  comitatus multus</l>
<l>tympanizant, concinunt  |  ante dei vultus.</l>
 
<p><emph>70.</emph></p>
<l>Portant vina manibus  |  et coronas florum;</l>
<l>Bacchus Nymphas instruit  |  et choros Faunorum.</l>
<l>servant pedum ordinem  |  et instrumentorum;</l>
<l>sed Silenus titubat  |  nec psallit in chorum.</l>
 
<p><emph>71.</emph></p>
<l>Somno vergit senior  |  asino prevectus</l>
<l>et in risus copiam  |  solvit dei pectus.</l>
<l>clamat «vina!» remanet  |  clamor imperfectus:</l>
<l>viam vocis impedit  |  vinum et senectus.</l>
 
<p><emph>72.</emph></p>
<l>Inter hec aspicitur  |  Cytheree natus:</l>
<l>vultus est sidereus,  |  vertex est pennatus,</l>
<l>arcum leva possidet  |  et sagittas latus;</l>
<l>satis potest conici  |  potens et elatus.</l>
 
<p><emph>73.</emph></p>
<l>Sceptro puer nititur  |  floribus perplexo,</l>
<l>stillat odor nectaris  |  de capillo pexo.</l>
<l>tres assistunt Gratie  |  digito connexo</l>
<l>et amoris calicem  |  tenent genu flexo.</l>
 
<p><emph>74.</emph></p>
<l>Appropinquant virgines  |  et adorant tute</l>
<l>deum venerabili  |  cinctum iuventute;</l>
<l>gloriantur numinis  |  in tanta virtute.</l>
<l>quas deus considerans  |  prevenit salute.</l>
 
<p><emph>75.</emph></p>
<l>Causam vie postulat;  |  aperitur causa,</l>
<l>et laudatur utraque  |  tantum pondus ausa.</l>
<l>ad utramque loquitur:  |  «modo parum pausa,</l>
<l>donec res iudicio  |  reseretur clausa!»</l>
 
<p><emph>76.</emph></p>
<l>Deus erat; virgines  |  norunt deum esse:</l>
<l>retractari singula  |  non fuit necesse.</l>
<l>equos suos deserunt  |  et quiescunt fesse.</l>
<l>Amor suis imperat,  |  iudicent expresse.</l>
 
<p><emph>77.</emph></p>
<l>Amor habet iudices,  |  Amor habet iura:</l>
<l>sunt Amoris iudices  |  Usus et Natura;</l>
<l>istis tota data est  |  curie censura,</l>
<l>quoniam preterita  |  sciunt et futura.</l>
 
<p><emph>78.</emph></p>
<l>Eunt et iustitie  |  ventilant vigorem,</l>
<l>ventilatum retrahunt  |  curie rigorem:</l>
<l>secundum scientiam  |  et secundum morem</l>
<l>ad amorem clericum  |  dicunt aptiorem.</l>
 
<p><emph>79.</emph></p>
<l>Comprobavit curia  |  dictionem iuris</l>
<l>et teneri voluit  |  etiam futuris.</l>
<l>parum ergo precavent  |  rebus nocituris,</l>
<l>que sequuntur militem  |  et fatentur pluris.</l>
 
 </div2>
<div2 n="93"><head>CARMEN 93</head>
 
<p><emph>1.</emph></p>
<l>Hortum habet insula  |  virgo virginalem.</l>
<l>hunc ingressus virginem  |  unam in sodalem</l>
<l>spe robustus † virginis  |  elegi principalem.</l>
 
<p><emph>2.</emph></p>
<l>Letus ergo socia  |  elegantis forme</l>
– nil huic laudis defuit,  |  nil affuit enorme –
<l>cum hac feci geminum  |  cor meum uniforme.</l>
 
<p><emph>3.</emph></p>
<l>Est amore dulcius  |  rerum in natura</l>
<l>nichil et amarius  |  conditione dura:</l>
<l>dolus et invidia  |  amoris sunt scissura.</l>
 
  </div2>
<div2 id="93a"><head>CARMEN 93a</head>
 
<p><emph>1.</emph></p>
<l>Cum Fortuna voluit  |  me vivere beatum,</l>
<l>forma, bonis moribus  |  fecit bene gratum</l>
<l>et in altis sedibus  |  sedere laureatum.</l>
 
<p><emph>2.</emph></p>
<l>Modo flos preteriit  |  mee iuventutis,</l>
<l>in se trahit omnia  |  tempus senectutis;</l>
<l>inde sum in gratia  |  novissime salutis.</l>
 
<p><emph>3.</emph></p>
<l>Rhinoceros virginibus  |  se solet exhibere;</l>
<l>sed cuius est virginitas  |  intemerata vere,</l>
<l>suo potest gremio  |  hunc sola retinere.</l>
 
<p><emph>4.</emph></p>
<l>Igitur que iuveni  |  virgo sociatur</l>
<l>et me senem spreverit,  |  iure defraudatur,</l>
<l>ut ab hac rhinoceros  |  se capi patiatur. –</l>
 
<p><emph>5.</emph></p>
<l>In tritura virginum  |  debetur seniori</l>
<l>pro mercede palea,  |  frumentum iuniori;</l>
<l>inde senex aream  |  relinquo successori.</l>
 
 </div2>
<div2 n="94"><head>CARMEN 94</head>
 
<p><emph>1.</emph></p>
<l>Congaudentes ludite,</l>
<l>choros simul ducite!</l>
<l>iuvenes sunt lepidi,</l>
<l>senes sunt decrepiti!</l>
<p>Refl.</p>
<l>Audi, bel'amia,</l>
<l>mille modos Veneris! hahi zevaleria!</l>
 
<p><emph>2.</emph></p>
<l>Militemus Veneri,</l>
<l>nos qui sumus teneri!</l>
<l>Veneris tentoria</l>
<l>res est amatoria!</l>
<p>Refl.</p>
<l>Audi, bel'amia,</l>
<l>mille modos Veneris! hahi zevaleria!</l>
 
<p><emph>3.</emph></p>
<l>Iuvenes amabiles,</l>
<l>igni comparabiles;</l>
<l>senes sunt horribiles,</l>
<l>frigori consimiles!</l>
<p>Refl.</p>
<l>Audi, bel'amia,</l>
<l>mille modos Veneris! hahi zevaleria!</l>
 
 </div2>
<div2 n="95"><head>CARMEN 95</head>
 
<p><emph>1.</emph></p>
<l>Cur suspectum  |  me tenet domina?</l>
<l>cur tam torva  |  sunt in me lumina?</l>
<l>testor celum  |  celique numina:</l>
<l>que veretur,  |  non novi crimina!</l>
<p>Refl.</p>
<l>Tort a vers mei ma dama!</l>
 
<p><emph>2.</emph></p>
<l>Celum prius  |  candebit messibus,</l>
<l>feret aer  |  ulmos cum vitibus,</l>
<l>dabit mare  |  feras venantibus,</l>
<l>quam Sodome  |  me iungam civibus!</l>
<p>Refl.</p>
<l>Tort a vers mei ma dama!</l>
 
<p><emph>3.</emph></p>
<l>Licet multa  |  tyrannus spondeat</l>
<l>et me gravis  |  paupertas urgeat,</l>
<l>non sum tamen,  |  cui plus placeat</l>
<l>id, quod prosit,  |  quam quod conveniat.</l>
<p>Refl.</p>
<l>Tort a vers mei ma dama!</l>
 
<p><emph>4.</emph></p>
<l>Naturali  |  contentus Venere</l>
<l>non didici  |  pati, sed agere.</l>
<l>malo mundus  |  et pauper vivere</l>
<l>quam pollutus  |  dives existere.</l>
<p>Refl.</p>
<l>Tort a vers mei ma dama!</l>
 
<p><emph>5.</emph></p>
<l>Pura semper  |  ab hac infamia</l>
<l>nostra fuit  |  minor Britannia.</l>
<l>ha peream,  |  quam per me patria</l>
<l>sordis huius  |  sumat initia!</l>
<p>Refl.</p>
<l>Tort a vers mei ma dama!</l>
 
 </div2>
<div2 n="96"><head>CARMEN 96</head>
 
<p><emph>1.</emph></p>
<l>Iuvenes amoriferi,</l>
<l>virgines amplexamini!</l>
<l>ludos incitat</l>
<l>avium con centus.</l>
<p>Refl.</p>
<l>O vireat,</l>
<l>o floreat,</l>
<l>o gaudeat</l>
<l>in tempore iuventus!</l>
 
<p><emph>2.</emph></p>
<l>Domicelli, surgite!</l>
<l>domicellas querite!</l>
<l>ludos incitat</l>
<l>avium concentus.</l>
<p>Refl.</p>
<l>O vireat,</l>
<l>o floreat,</l>
<l>o gaudeat</l>
<l>in tempore iuventus!</l>
 
<p><emph>3.</emph></p>
<l>Cum ipsam intueor. . .</l>
 
 </div2>
<div2 n="97"><head>CARMEN 97</head>
 
<p><emph>1.</emph></p>
<l>«O Antioche,</l>
<l>cur decipis me</l>
<l>atque quasi servum reicis me?</l>
<l>quid agam?</l>
<l>quid faciam?</l>
<l>dolo lugeo,</l>
<l>fleo.</l>
<l>luctus est doloris,</l>
<l>fletus mali moris.</l>
<l>pereo!</l>
 
<p><emph>2.</emph></p>
<l>Heu me miserum,</l>
<l>passum naufragium!</l>
<l>Astragis suscipior ad hospitium.</l>
<l>video,</l>
<l>doceo</l>
<l>lyram, manu tango,</l>
<l>amo.</l>
<l>amor est flos floris,</l>
<l>lyra est decoris.</l>
<l>gaudeo!</l>
 
<p><emph>3.</emph></p>
<l>Post tristitiam fient gaudia,</l>
<l>post gaudium erit tristitia»:</l>
<l>sunt vera proverbia,</l>
<l>que fatentur talia.</l>
<l>dicta veritatis,</l>
<l>dicta claritatis</l>
<l>amantur.</l>
 
<p><emph>4.</emph></p>
<l>Ab Astrage lecto suscipior</l>
<l>et in maris fluctibus relinquor.</l>
<l>Tharsia nascitur;</l>
<l>mater deicitur</l>
<l>pulchra cum merore;</l>
<l>Tharsia cum flore</l>
<l>nutritur.</l>
 
<p><emph>5.</emph></p>
<l>Frugibus fames hinc tollitur.</l>
<l>Strangolio, Dyniasiadi committitur</l>
<l>flos floris.</l>
<l>doleo!»</l>
 
<p><emph>6.</emph></p>
<l>Liocardadis hic moritur,</l>
<l>ex ere species monstratur.</l>
<l>traditur</l>
<l>invidia</l>
<l>flos amoris Tharsia</l>
<l>servo.</l>
<l>naute eam liberant,</l>
<l>servum quoque fugant</l>
<l>gladio.</l>
 
<p><emph>7.</emph></p>
<l>Apollonii nata venditur</l>
<l>et a lenone emitur.</l>
<l>pretium proponitur:</l>
<l>sexaginta nummos.</l>
<l>cottidie pretium hec redemit,</l>
<l>virgo tamen mansit</l>
<l>precibus.</l>
 
<p><emph>8.</emph></p>
<l>Apollonius natam querens querentem</l>
<l>Dyniasiadem videt et flentem.</l>
<l>sepulcrum monstratur,</l>
<l>mors ut videatur</l>
<l>nate.</l>
<l>«quid non flent mei oculi?</l>
<l>Tharsia num vivit</l>
<l>filia?»</l>
 
<p><emph>9.</emph></p>
<l>Puppes litori approximantur.</l>
<l>vera inveniuntur</l>
† Tharsiam lyrantem coram Tyrio.
<l>hec prius despicitur,</l>
<l>postea cognoscitur.</l>
<l>post multa opposita</l>
<l>nata fuit reddita</l>
<l>patri.</l>
 
<p><emph>10.</emph></p>
<l>Voce celesti Iohannis in insula</l>
<l>Astrages regi fit cognita.</l>
<l>Astrages cognoscitur,</l>
<l>Tharsia maritatur</l>
<l>Arfaxo.</l>
<l>leno destruitur,</l>
<l>Strangolius deicitur</l>
<l>omnibus.</l>
 
 </div2>
<div2 n="98"><head>CARMEN 98</head>
 
<p><emph>1.</emph></p>
<l>Troie post excidium</l>
<l>dux Eneas Latium</l>
<l>errans fato sequitur;</l>
<l>sed errat feliciter,</l>
<l>dum in regno taliter</l>
<l>Didonis excipitur:</l>
<l>si hospes felicior,</l>
<l>hospita vix largior</l>
<l>aliqua percipitur.</l>
 
<p><emph>2.</emph></p>
<l>Troas actos per maria</l>
<l>Dido suscepit Tyria,</l>
<l>passisque tot naufragia</l>
<l>larga pandit hospitia,</l>
<l>et Eneam intuita,</l>
<l>supplex, miratur, quod ita</l>
<l>leta nitescat facies,</l>
<l>larga, crispata sit cesaries.</l>
<l>mox ad sororem properat</l>
<l>eique clausam mentem reserat:</l>
 
<p><emph>3.</emph></p>
<l>«Anna, lux</l>
<l>mea, dux</l>
<l>iste quis sit, ambigo;</l>
<l>quis honor,</l>
<l>quis color</l>
<l>vultu, vix intelligo.</l>
<l>at reor,</l>
<l>vereor</l>
<l>hunc nostra conubia</l>
<l>poscere;</l>
<l>id vere</l>
<l>portendunt insomnia.</l>
 
<p><emph>4.</emph></p>
<l>Ecce quam forti pectore,</l>
<l>Amoris quasi facie!</l>
<l>heu, sors hunc que per bibula</l>
<l>Scylle traxit pericula!</l>
 
<p><emph>5.</emph></p>
<l>Si Sychei</l>
<l>coniugis mei</l>
<l>hymenei</l>
<l>pacti rei</l>
<l>non detraherem,</l>
<l>non cogerem,</l>
<l>non lederem,</l>
<l>huic uni me forsan subdere</l>
<l>possem culpe; me prius perdere</l>
<l>velit Iupiter</l>
<l>turpiter,</l>
<l>fulmine</l>
<l>de culmine</l>
<l>deiectam Carthaginis,</l>
. . . . . . . . . . . . . . .
<l>Dido committat dominis.»</l>
 
<p><emph>6.</emph></p>
<l>Anna refert: «Assiste,</l>
<l>mi soror, nec resiste</l>
<l>amori blando: si iste</l>
<l>iungetur tibi suisque</l>
<l>extollet te virtutibus,</l>
<l>Carthago crescet opibus.»</l>
 
<p><emph>7.</emph></p>
<l>His accensa Phenissa</l>
<l>in furores Elissa</l>
<l>venandi sub imagine,</l>
<l>effuso nimbi turbine,</l>
<l>antro cum duce latuit</l>
<l>eique se supposuit.</l>
 
<p><emph>8.</emph></p>
<l>Propositionibus</l>
<l>tribus dux expositis</l>
<l>syllogizat; motibus</l>
<l>fallit hec oppositis;</l>
<l>sed quamvis cogentibus</l>
<l>argumentis utitur,</l>
<l>tamen eis brevibus</l>
<l>tantum horis fallitur.</l>
 
<p><emph>9.</emph></p>
<l>Et sic amborum in coniugio</l>
<l>leta resplenduit etherea regio;</l>
<l>nam ad amoris gaudia</l>
<l>rident, clarescunt omma.</l>
 
 </div2>
<div2 n="99"><head>CARMEN 99</head>
 
<p><emph>1.</emph></p>
<l>Superbi Paridis  |  leve iudicium,</l>
<l>Helene species  |  amata nimium</l>
<l>fit casus Troïe  |  deponens Ilium.</l>
 
<p><emph>2.</emph></p>
<l>Hinc dolens Eneas  |  querit diffugium,</l>
<l>ascendit dubios  |  labores navium,</l>
<l>venit Carthaginem,  |  Didonis solium.</l>
 
<p><emph>3.</emph></p>
<l>Hunc regno suscipit  |  Dido Sidonia,</l>
<l>et plus quam decuit  |  amore saucia</l>
<l>moras non patitur  |  iungi connubia.</l>
 
<p><emph>4.</emph></p>
<l>O Amor improbe,  |  sic vincis omnia,</l>
<l>sic tuis viribus  |  redduntur mollia,</l>
<l>et morti proxima  |  sunt tua gaudia!</l>
 
<p><emph>5.</emph></p>
<l>Eneas igitur  |  egre corripitur</l>
<l>et in Italiam  |  ire precipitur.</l>
<l>quod amans audiens  |  Dido concutitur:</l>
 
<p><emph>6.</emph></p>
<l>«Enea domine,  |  quid est, quod audio?</l>
<l>Didonem miseram  |  dabis exitio?</l>
<l>quam dura premia  |  pro beneficio!</l>
 
<p><emph>7.</emph></p>
<l>Nudum exceperam,  |  egentem omnium;</l>
<l>deos offenderat  |  nostrum conubium.</l>
<l>quid agam, nescio;  |  mors est consilium.</l>
 
<p><emph>8.</emph></p>
<l>Anna, quid audio,  |  soror dulcissima?</l>
<l>iam volant carbasa  |  ora finitima.</l>
<l>abrumpe miseram  |  lucem asperrima!»</l>
 
<p><emph>9.</emph></p>
† Dido nobilis  |  spreta relinquitur
<l>atque Lavinie  |  thalamus queritur,</l>
<l>et Anna propere  |  pro maga mittitur.</l>
 
<p><emph>10.</emph></p>
<l>«O ensis perfidi,  |  fortiter ilia</l>
<l>mea pertransiens  |  deme suspiria!»</l>
<l>amantes miseri,  |  timete talia!</l>
 
  </div2>
<div2 id="99a"><head>CARMEN 99a</head>
 
<l>Armat amor Paridem; vult Tyndaridem, rapit illam;</l>
<l>Res patet; hostis adest; pugnatur; menia cedunt.</l>
 
 
99b
 
<l>Prebuit Eneas et causam mortis et ensem;</l>
<l>Illa sua Dido concidit usa manu.</l>
 
 </div2>
<div2 n="100"><head>CARMEN 100</head>
 
<p><emph>1.</emph></p>
<l>O decus, o Libye regnum, Carthaginis urbem!</l>
<l>O lacerandas fratris opes, o Punica regna!</l>
 
<p><emph>2a.</emph></p>
<l>O duces Phrygios,</l>
<l>o dulces advenas,</l>
<l>quos tanto tempore</l>
<l>dispersos equore</l>
<l>iam hiems septima</l>
<l>iactaverat</l>
<l>ob odium</l>
<l>Iunonis,</l>
<l>Scyllea rabies,</l>
<l>Cyclopum sanies,</l>
<l>Celeno pessima</l>
<l>traduxerat</l>
<l>ad solium</l>
<l>Didonis;</l>
 
<p><emph>2b.</emph></p>
<l>Qui me crudelibus</l>
<l>exercent odiis,</l>
<l>arentis Libye</l>
<l>post casum Phrygie</l>
<l>quos regno naufragos</l>
<l>exceperam!</l>
<l>me miseram!</l>
<l>quid feci,</l>
<l>que meis emulis,</l>
<l>ignotis populis</l>
<l>et genti barbare,</l>
<l>Sidonios</l>
<l>ac Tyrios</l>
<l>subieci!</l>
 
<p><emph>3.</emph></p>
<l>Achi dolant!</l>
<l>achi dolant!</l>
<l>iam volant</l>
<l>carbasa!</l>
<l>iam nulla spes Didonis!</l>
<l>ve Tyriis colonis!</l>
<l>plangite, Sidonii,</l>
<l>quod in ore gladii</l>
<l>deperii</l>
<l>per amorem Phrygii</l>
<l>predonis!</l>
 
<p><emph>4a.</emph></p>
<l>Eneas, hospes Phrygius,</l>
<l>Iarbas, hostis Tyrius,</l>
<l>multo me temptant crimine,</l>
<l>sed vario discrimine.</l>
<l>nam sitientis Libye</l>
<l>regina spreta linquitur,</l>
<l>et thalamos Lavinie</l>
<l>Troianus hospes sequitur!</l>
<l>quid agam misera?</l>
<l>Dido regnat altera!</l>
<l>hai, vixi nimium!</l>
<l>mors agat cetera!</l>
 
<p><emph>4b.</emph></p>
<l>Deserta siti regio</l>
<l>me gravi cingit prelio,</l>
<l>fratris me terret feritas</l>
<l>et Numadum crudelitas.</l>
<l>insultant hoc proverbio:</l>
<l>«Dido se fecit Helenam:</l>
<l>regina nostra gremio</l>
<l>Troianum fovit advenam!»</l>
<l>gravis conditio,</l>
<l>furiosa ratio,</l>
<l>si mala perferam</l>
<l>pro beneficio!</l>
 
<p><emph>5a.</emph></p>
<l>Anna, vides,</l>
<l>que sit fides</l>
<l>deceptoris perfidi?</l>
<l>fraude ficta</l>
<l>me relicta</l>
<l>regna ftigit Punica!</l>
<l>nil sorori</l>
<l>nisi mori,</l>
<l>soror, restat, unica.</l>
 
<p><emph>5b.</emph></p>
<l>Sevit Scylla,</l>
<l>nec tranquilla</l>
<l>se proimttunt equora;</l>
<l>solvit ratem</l>
<l>tempestatem</l>
<l>nec exhorret Phrygius.</l>
<l>dulcis soror,</l>
<l>ut quid moror,</l>
<l>aut quid cessat gladius?</l>
 
<p><emph>6a.</emph></p>
<l>Fulget sidus Orionis,</l>
<l>sevit hiems Aquilonis,</l>
<l>Scylla regnat equore.</l>
<l>tempestatis tempore,</l>
<l>Palinure,</l>
<l>non secure</l>
<l>classem solvis litore!</l>
 
<p><emph>6b.</emph></p>
<l>Solvit ratem dux Troianus;</l>
<l>solvat ensem nostra manus</l>
<l>in iacturam sanguinis!</l>
<l>Vale, flos Carthaginis!</l>
<l>hec, Enea,</l>
<l>fer trophea,</l>
<l>causa tanti criminis!</l>
 
<p><emph>7.</emph></p>
<l>O dulcis anima,</l>
<l>vite spes unica!</l>
<l>Phlegethontis,</l>
<l>Acherontis</l>
<l>latebras</l>
<l>ac tenebras</l>
<l>mox adeas</l>
<l>horroris,</l>
<l>nec Pyrois</l>
<l>te circulus</l>
<l>moretur!</l>
<l>Eneam sequere,</l>
<l>nec desere</l>
<l>suaves illecebras</l>
<l>amoris,</l>
<l>nec dulces nodos Veneris</l>
<l>perdideris,</l>
<l>sed nostri conscia</l>
<l>sis nuntia</l>
<l>doloris!</l>

</div2>
<div2 n="101"><head>CARMEN 101</head>
 
<p><emph>1.</emph></p>
<l>Pergama flere volo,  |  fato Danais data solo,</l>
<l>Solo capta dolo,  |  capta redacta solo.</l>
 
<p><emph>2.</emph></p>
<l>Ex Helicone sona,  |  que prima tenes Helicona,</l>
<l>Et metra me dona  |  promere posse bona!</l>
 
<p><emph>3.</emph></p>
<l>Est Paris absque pare;  |  querit, videt, audet amare,</l>
<l>Audet temptare  |  furta, pericla, mare.</l>
 
<p><emph>4.</emph></p>
<l>Vadit et accedit,  |  clam tollit clamque recedit;</l>
<l>Nauta solo cedit,  |  fit fuga, predo redit.</l>
 
<p><emph>5.</emph></p>
<l>Tuta libido maris  |  dat tura libidinis aris,</l>
<l>Civibus ignaris,  |  quod parat arma Paris.</l>
 
<p><emph>6.</emph></p>
<l>Post cursus Helene  |  currunt Larissa, Mycene,</l>
<l>Mille rates plene fortibus absque sene.</l>
 
<p><emph>7.</emph></p>
<l>Exsuperare ratus viduatorem viduatus</l>
<l>Federe nudatus  |  federat ense latus.</l>
 
<p><emph>8.</emph></p>
<l>Greco ductori  |  prohibet dolor esse timori</l>
<l>Pro consorte tori  |  vivere sive mori.</l>
 
<p><emph>9.</emph></p>
<l>Pergama dia secus  |  figit tentoria Grecus,</l>
<l>Impetitur mechus  |  et fabricatur equus.</l>
 
<p><emph>10.</emph></p>
<l>Plena male prolis  |  parit hostem machina molis,</l>
<l>Destruiturque dolis  |  tam populosa polis.</l>
 
<p><emph>11.</emph></p>
<l>Tradunt cuncta neci,  |  predeque cupidine ceci</l>
<l>Obfirmant Greci  |  pectora clausa preci.</l>
 
<p><emph>12.</emph></p>
<l>Hinc ardent edes,  |  hinc detruncat Diomedes</l>
<l>Per varias cedes  |  brachia, crura, pedes.</l>
 
<p><emph>13.</emph></p>
<l>Multatur cede  |  predo Paris a Diomede,</l>
<l>Seque sue tede  |  reddit alumna Lede.</l>
 
<p><emph>14.</emph></p>
<l>Femina digna mori  |  redamatur amore priori,</l>
<l>Reddita victori  |  deliciisque tori.</l>
 
<p><emph>15.</emph></p>
<l>Seva, quid evadis?  |  non tradita cetera tradis!</l>
<l>Cur rea tu cladis  |  non quoque clade cadis?</l>
 
<p><emph>16.</emph></p>
<l>Si fueris lota, si vita  |  sequens bona tota,</l>
<l>Non eris ignota,  |  non eris absque nota.</l>
 
<p><emph>17.</emph></p>
<l>Passa modo Paridem,  |  Paridem modo, Thesea pridem,</l>
<l>Es factura fidem,  |  ne redeas in idem?</l>
 
<p><emph>18.</emph></p>
<l>Rumor de veteri  |  faciet ventura timeri;</l>
<l>Cras poterunt fieri  |  turpia sicut heri.</l>
 
<p><emph>19.</emph></p>
<l>Femina victa mero  |  quod inhereat ebria vero,</l>
<l>Nec fieri spero  |  nec fideiussor ero.</l>
 
<p><emph>20.</emph></p>
<l>Expleta cede  |  superadditur Hecuba prede,</l>
<l>Tractatur fede,  |  cogitur ire pede.</l>
 
<p><emph>21.</emph></p>
<l>In faciem Dorum,  |  crinem laniata decorum,</l>
<l>Subsequitur lorum  |  per theatrale forum.</l>
 
<p><emph>22.</emph></p>
<l>Vivit, at invita,  |  quia vivit paupere vita,</l>
<l>et planctus inita vociferatur ita:</l>
 
<p><emph>23.</emph></p>
<l>«Iuno, quid est, quod agis? post tante funera stragis</l>
<l>Totne putas plagis  |  addere posse magis?</l>
 
<p><emph>24.</emph></p>
<l>Ergo reoccides  |  hos, quos occidit Atrides?</l>
<l>Ergo reoccides,  |  quos obiisse vides?</l>
 
<p><emph>25.</emph></p>
<l>Nullum iam reperis,  |  nullum, nec sic misereris,</l>
<l>Immo persequeris  |  reliquias cineris!</l>
 
<p><emph>26.</emph></p>
<l>Nemo rebellatur,  |  et Iuno belligeratur,</l>
<l>Bellaque sectatur  |  sanguine mucro satur!</l>
 
<p><emph>27.</emph></p>
<l>Me, me, Iuno, feri!  |  feriendo potes misereri!</l>
<l>Fac obitu celeri  |  corpus anile teri!</l>
 
<p><emph>28.</emph></p>
<l>Usque modo flevi  |  casus, incommoda levi;</l>
<l>Quod superest evi,  |  corripe fine brevi!</l>
 
<p><emph>29.</emph></p>
<l>Perstitit ira dei  |  dare cetera perniciei;</l>
<l>Miror, quod sit ei  |  mentio nulla mei.</l>
 
<p><emph>30.</emph></p>
<l>Nemo mei meminit;  |  gladius, qui cetera finit,</l>
<l>Mecum fedus init,  |  me superesse sinit.</l>
 
<p><emph>31.</emph></p>
<l>Concutit ossa metus,  |  fit spiritus irrequietus,</l>
<l>Dum renovat fletus  |  denuo cura vetus.»</l>
 
<p><emph>32.</emph></p>
<l>Urbs retro sublimis  |  et abundans rebus opimis</l>
<l>Una fit e minimis,  |  adnichilata nimis.</l>
 
<p><emph>33.</emph></p>
<l>Urbs celebris dudum,  |  dum terminat alea ludum,</l>
<l>Ecce solum nudum,  |  pastus erit pecudum!</l>
 
<p><emph>34.</emph></p>
<l>Ve tibi, Troia, peris!  |  iam non michi Troia videris,</l>
<l>Iamiam bobus eris  |  pascua, lustra feris.</l>
 
<p><emph>35.</emph></p>
<l>Urbs fortunata,  |  si posses vincere fata,</l>
<l>Vel possent fata  |  segnius esse rata!</l>
 
<p><emph>36.</emph></p>
<l>Regna beata satis,  |  urbs prime nobilitatis,</l>
<l>Dives honoratis  |  dantibus atque datis!</l>
 
<p><emph>37.</emph></p>
<l>Regna beata satis,  |  donec nocuere beatis</l>
<l>Preda voluptatis  |  et male fausta ratis!</l>
 
<p><emph>38.</emph></p>
<l>Urbs bona, piena bono,  |  foris, intus, cive, colono,</l>
<l>Predita patrono,  |  preditus ille throno!</l>
 
<p><emph>39.</emph></p>
<l>Plena potentatu,  |  celeberrima, digna relatu,</l>
<l>Felicissima tu  |  principe, cive, statu!</l>
 
<p><emph>40.</emph></p>
<l>Curia personis,  |  urbs civibus, arva colonis,</l>
<l>Terra suis donis,  |  horrea plena bonis!</l>
 
<p><emph>41.</emph></p>
<l>Si commendemus,  |  que commendare solemus:</l>
<l>Cultus supremus  |  rus, ager, unda, nemus.</l>
 
<p><emph>42.</emph></p>
<l>Potum vineta,  |  pastum dabat area leta,</l>
<l>Merces moneta  |  navigiumque freta.</l>
 
<p><emph>43.</emph></p>
<l>Urbs vetus et clara,  |  bona valde, tam bona, rara,</l>
<l>Tam bona, tam cara  |  fit pecualis hara.</l>
 
<p><emph>44.</emph></p>
<l>Dives ab antiquo,  |  dum fato fertur iniquo,</l>
<l>Deperit in modico,  |  fit nichil ex aliquo.</l>
 
<p><emph>45.</emph></p>
<l>Causa rei talis  |  meretrix fuit exitialis,</l>
<l>Femina fatalis,  |  femina feta malis.</l>
 
 </div2>
<div2 n="102"><head>CARMEN 102</head>
 
<p><emph>1.</emph></p>
<l>Fervet amore Paris,  |  Troianis immolat aris,</l>
<l>Fratribus ignaris  |  scinditur unda maris.</l>
 
<p><emph>2.</emph></p>
<l>Temptat Tyndaridem,  |  favet illa, relinquit Atridem,</l>
<l>Prompta sequi Paridem,  |  passa perire fidem.</l>
 
<p><emph>3.</emph></p>
<l>Equora raptor arat,  |  tenet, affectu quod amarat,</l>
<l>Se res declarat,  |  Grecia bella parat.</l>
 
<p><emph>4.</emph></p>
<l>Contra Dardanidem  |  res provocat ista Tytidem,</l>
<l>Incitat Eacidem  |  Pallas ad illud idem.</l>
 
<p><emph>5.</emph></p>
<l>Argos nudatur,  |  classis coit, unda minatur,</l>
<l>Hostia mactatur,  |  aura quieta datur.</l>
 
<p><emph>6.</emph></p>
<l>Passa freti strepitus  |  Phrygium rapit ancora litus,</l>
<l>Obstruit introitus  |  Hector ad arma citus.</l>
 
<p><emph>7.</emph></p>
<l>Ilios arma gerit,  |  Helenam sua Grecia querit,</l>
<l>Fraus aditus aperit,  |  hostis ab hoste perit.</l>
 
<p><emph>8.</emph></p>
<l>Sub Danaum pube,  |  telorum territa nube,</l>
<l>Infremit urbs Hecube,  |  flant resonantque tube.</l>
 
<p><emph>9.</emph></p>
<l>Miles ad arma fremit,  |  vite fraus Hectora demit,</l>
<l>Urbem pugna premit,  |  Troia sub hoste tremit.</l>
 
<p><emph>10.</emph></p>
<l>Ars nisi ditaret  |  Danaos numenque iuvaret,</l>
<l>Murus adhuc staret,  |  qui modo rege caret.</l>
 
<p><emph>11.</emph></p>
<l>Queritur ars, fit equus,  |  latet intra viscera Grecus,</l>
<l>Fit Priamus cecus,  |  ducitur intro pecus.</l>
 
<p><emph>12.</emph></p>
<l>Flendo Sinon orat,  |  Ithacus fallendo laborat,</l>
<l>Urbem flamma vorat,  |  machina claustra forat.</l>
 
<p><emph>13.</emph></p>
<l>Credula fallaci,  |  flamme subiecta voraci,</l>
<l>Passa dolos Ithaci  |  Troia fit esca faci.</l>
 
<p><emph>14.</emph></p>
<l>Ars urbem tradit,  |  urbs in discrimina vadit,</l>
<l>Ignis edax radit  |  Pergama, Troia cadit.</l>
 
<p><emph>15.</emph></p>
<l>Urbis opes lacere  |  flammis alimenta dedere,</l>
<l>Igni cessere  |  menia, claustra, sere.</l>
 
<p><emph>16.</emph></p>
<l>Argis exosa  |  iacet Ilios, ante iocosa,</l>
<l>Inclita, formosa,  |  nunc rubus, ante rosa.</l>
 
<p><emph>17.</emph></p>
<l>Igni sublatus  |  fugit, omnia ferre paratus,</l>
<l>Firma classe ratus  |  te Cytherea, satus.</l>
 
<p><emph>18.</emph></p>
<l>Tellus fatalis  |  peritur navalibus alis,</l>
<l>Obviat ira salis  |  peste, furore, malis.</l>
 
<p><emph>19.</emph></p>
<l>Pestem concepit  |  mare, fluctus surgere cepit,</l>
<l>Puppibus obrepit  |  spuma, procella strepit.</l>
 
<p><emph>20.</emph></p>
<l>Flat Notus insanus,  |  insurgit turbo profanus,</l>
<l>Navita Troianus  |  utitur arte manus.</l>
 
<p><emph>21.</emph></p>
<l>Huc quasi delira  |  pelagi succingitur ira,</l>
<l>Stat prope mors dira,  |  stat procul inde lyra.</l>
 
<p><emph>22.</emph></p>
<l>Rebus sublatis,  |  currentibus ordine fatis,</l>
<l>Regnis optatis  |  utitur arte ratis.</l>
 
<p><emph>23.</emph></p>
<l>Pacem vestigat,  |  sed eum lis dira fatigat</l>
<l>Et furor instigat  |  et nova pugna ligat.</l>
 
<p><emph>24.</emph></p>
<l>Pugna predatur,  |  furit in Turnum, dominatur,</l>
<l>Viscera scrutatur  |  sanguine mucro satur.</l>
 
<p><emph>25.</emph></p>
<l>Cepta luens sceleris  |  te victum, Turne, fateris,</l>
<l>Obrutus ense peris,  |  preda cibusque feris.</l>
 
<p><emph>26.</emph></p>
<l>Enee cedit  |  victoria, pugna recedit,</l>
<l>Pugne succedit  |  gloria, paxque redit.</l>
 
<p><emph>27.</emph></p>
<l>Sub vinclo fidei  |  post inclita facta trophei</l>
<l>Regia nupsit ei  |  virgo favore dei.</l>
 
 </div2>
<div2 n="103"><head>CARMEN 103</head>
 
<p>I.</p>
 
<p><emph>1a.</emph></p>
<l>Eia dolor!</l>
<l>nunc me solor</l>
<l>velut olor</l>
<l>albus neci proximus.</l>
<l>abiectus lugeo,</l>
<l>despectus pereo,</l>
<l>exclusus langueo.</l>
 
<p><emph>1b.</emph></p>
<l>Urit Venus</l>
<l>corde tenus,</l>
<l>quam nec Rhenus</l>
<l>nec Euphrates maximus</l>
<l>valet estinguere.</l>
<l>me sola solvere</l>
<l>potest vel perdere.</l>
 
<p><emph>2a.</emph></p>
<l>Cur, livens Invidia,</l>
<l>nocte nata Stygia,</l>
<l>lingua balbens impia,</l>
<l>mea turbas gaudia,</l>
<l>vecte claudens pervia</l>
<l>michi quondam ostia,</l>
<l>uni unam</l>
<l>negans, brunam</l>
<l>florulam,</l>
<l>nec pallentem</l>
<l>nec habentem</l>
<l>maculam,</l>
<l>casti floris,</l>
<l>celi roris</l>
<l>emulam,</l>
<l>vas auratum,</l>
<l>aromatum</l>
<l>virgulam?</l>
 
<p><emph>2b.</emph></p>
<l>Virgo, par Tyndaridi,</l>
<l>tuo fave Paridi!</l>
<l>rosa prati floridi,</l>
<l>nil repugnes Cypridi!</l>
<l>luctus plena turbidi</l>
<l>morsu dentis invidi</l>
<l>Venus urit,</l>
<l>Amor furit,</l>
. . . . . . .
. . . . . . . . .
. . . . . . . . .
<l>solitum,</l>
<l>rapit sibi</l>
<l>servum tibi</l>
<l>deditum.</l>
<l>tibi cedo,</l>
<l>flexus dedo</l>
<l>poplitum.</l>
 
<p><emph>3a.</emph></p>
<l>Parce supplici!</l>
<l>more medici</l>
<l>sana crematum,</l>
<l>laxa reatum,</l>
<l>solve ligatum</l>
<l>catena duplici!</l>
 
<p><emph>3b.</emph></p>
<l>Cantus rhythmici</l>
<l>iocis refici</l>
<l>Musa letatur;</l>
<l>rauca precatur,</l>
<l>sue reddatur</l>
<l>vates Eurydici!</l>
 
<p>II.</p>
 
<p><emph>1a.</emph></p>
<l>Rerum decus!</l>
<l>corde mechus</l>
<l>in te, cecus</l>
<l>tui solis radio,</l>
<l>vultu lucifluo</l>
<l>succensus estuo,</l>
<l>nil dispar mortuo.</l>
 
<p><emph>1b.</emph></p>
<l>Finem velis</l>
<l>dare telis!</l>
<l>tunc in celis</l>
<l>Iovis, fungar solio,</l>
<l>Platone doctior,</l>
<l>Samsone fortior,</l>
<l>Augusto ditior!</l>
 
<p><emph>2.</emph></p>
<l>Virgo, par Tyndaridi,</l>
<l>tuo fave Paridi!</l>
<l>rosa prati floridi,</l>
<l>nil repugnes Cypridi!</l>
<l>luctus plena turbidi</l>
<l>morsu dentis invidi</l>
<l>Venus urit,</l>
<l>Amor furit,</l>
. . . . . . . .
. . . . . . . . . .
. . . . . . . . . .
<l>solitum,</l>
<l>rapit sibi</l>
<l>servum tibi</l>
<l>deditum.</l>
<l>tibi cedo,</l>
<l>flexus dedo</l>
<l>poplitum.</l>
 
<p><emph>3a.</emph></p>
<l>Terso vulnere</l>
<l>tuo munere</l>
<l>vita recrescat,</l>
<l>flamma quiescat,</l>
<l>que nos inescat</l>
<l>effreni Venere!</l>
 
<p><emph>3b.</emph></p>
<l>Docta ludere</l>
<l>iuncto federe</l>
<l>vulnus emunda,</l>
<l>virgo iocunda,</l>
<l>non me venunda</l>
<l>sub mortis pondere!</l>
 
<p>III.</p>
 
<p><emph>1a.</emph></p>
<l>Vis amoris</l>
<l>intus, foris</l>
<l>me furoris</l>
<l>sui vexat stimulis.</l>
<l>o Venus aurea!</l>
<l>immitis es dea;</l>
<l>nam face flammea</l>
 
<p><emph>1b.</emph></p>
<l>Me peruris.</l>
<l>quidnam furis?</l>
<l>cur me duris</l>
<l>sauciasti iaculis?</l>
<l>igne demolior;</l>
<l>mors michi melior</l>
<l>quam vita longior!</l>
 
<p><emph>2.</emph></p>
<l>Incessanter ardeo</l>
<l>nexu vinctus igneo.</l>
<l>toto nisu studeo,</l>
<l>ut haustu Venereo</l>
<l>eius bibam puteo,</l>
<l>nec tamen prevaleo.</l>
<l>me Corinna</l>
<l>Iove digna</l>
<l>nexuit,</l>
<l>suis frenis</l>
<l>et habenis</l>
<l>domuit.</l>
<l>que me vinxit</l>
<l>et constrinxit</l>
<l>artius,</l>
<l>laxet parum</l>
<l>vim flammarum</l>
<l>citius!</l>
 
<p><emph>3a.</emph></p>
<l>Lesa timpora,</l>
<l>tusa pectora</l>
<l>usta dehiscunt,</l>
<l>quassa tremiscunt</l>
. . . . . . . . .
<l>sub tua Venere.</l>
 
<p><emph>3b.</emph></p>
<l>Ut quid urgeor?</l>
<l>ut quid torqueor?</l>
<l>subveni oranti,</l>
<l>parce precanti,</l>
<l>diu ploranti</l>
<l>sub tuo carcere!</l>
 
 </div2>
<div2 n="104"><head>CARMEN 104</head>
 
<p>I.</p>
 
<p><emph>1.</emph></p>
<l>Egre fero, quod egroto;</l>
<l>nam ex toto</l>
<l>meo voto</l>
<l>Venus obviat,</l>
<l>dum me sauciat,</l>
<l>nec concedit,</l>
<l>dum me ledit,</l>
<l>meam michi cedere.</l>
<l>moriar in Venere!</l>
 
<p><emph>2.</emph></p>
<l>Nuper senex iuvenesco,</l>
<l>desenesco</l>
<l>nec compesco</l>
<l>motus animi.</l>
<l>nam cum proximi</l>
<l>me castigant,</l>
<l>plus instigant</l>
<l>et me cogunt furere.</l>
<l>moriar in Venere!</l>
 
<p><emph>3.</emph></p>
<l>Uror igne consumptivo;</l>
<l>iam non vivo.</l>
<l>recidivo</l>
<l>morbo crucior,</l>
<l>vivens morior.</l>
<l>plus leditur,</l>
<l>qui premitur</l>
<l>invitus sub onere.</l>
<l>moriar in Venere!</l>
 
<p>II.</p>
 
<p><emph>1.</emph></p>
<l>Amor noster senuit,</l>
<l>dum re peramata</l>
<l>renovata</l>
<l>Veneris scintillula</l>
<l>nove novellula</l>
<l>michi me subripuit.</l>
<l>in hac flamma morior,</l>
<l>dum iocunde saucior.</l>
<l>honestate criminis</l>
<l>culpa deculpatur,</l>
<l>et furori virginis</l>
<l>forma suffragatur.</l>
 
<p><emph>2.</emph></p>
<l>Utinam</l>
<l>hanc sarcinam</l>
<l>Flora mecum sentiat,</l>
<l>michi servo serviat!</l>
<l>nam summum est solacium</l>
<l>cuiuslibet doloris,</l>
<l>ut sibi iungat alium</l>
<l>participem laboris.</l>
 
<p><emph>3.</emph></p>
<l>Bis pungitur,</l>
<l>qui nititur</l>
<l>repugnare stimulo.</l>
<l>ergo iuste patior</l>
<l>et crucior</l>
<l>milies</l>
<l>ac pluries</l>
<l>mortis sub articulo.</l>
<l>parce, Venus, parce!</l>
<l>noster ignis estuat</l>
<l>principis in arce.</l>
 
  </div2>
<div2 id="104a"><head>CARMEN 104a</head>
 
<l>Non honor est, sed onus species lesura ferentes;</l>
<l>Si qua voles apte nubere, nube pari! <app>Ovidius, Heroid. 9, 31/32</app></l>

 
 </div2>
<div2 n="105"><head>CARMEN 105</head>
 
<p><emph>1.</emph></p>
<l>Dum curata vegetarem</l>
<l>soporique membra darem</l>
<l>et langueret animalis,</l>
<l>prevaleret naturalis</l>
<l>virtutis dominium,</l>
 
<p><emph>2.</emph></p>
<l>En Cupido pharetratus,</l>
<l>crinali, torque spoliatus,</l>
<l>manu multa tactis alis,</l>
<l>mesto vultu, numquam talis,</l>
<l>visus est per somnium.</l>
 
<p><emph>3.</emph></p>
<l>Quem ut vidi perturbatum</l>
<l>habituque disturbatum,</l>
<l>membra stupor ingens pressit.</l>
<l>qui paulatim ut recessit</l>
<l>a membris organicis,</l>
 
<p><emph>4.</emph></p>
<l>Causam quero mesti vultus</l>
<l>et sic deformati cultus,</l>
<l>cur sint ale contrectate</l>
<l>nec, ut decet, ordinate,</l>
<l>causam et itineris.</l>
 
<p><emph>5.</emph></p>
<l>Amor, quondam vultu suavis,</l>
<l>nunc merore gravi gravis,</l>
<l>ut me vidit percunctari</l>
<l>responsumque prestolari,</l>
<l>reddit causam singulis:</l>
 
<p><emph>6.</emph></p>
<l>«Vertitur in luctum  |  organum Amoris,</l>
<l>canticum subductum  |  absinthio doloris,</l>
<l>vigor priscus abiit,  |  evanuit iam virtus.</l>
<l>Me vis deseruit,  |  periere Cupidinis arcus!</l>
 
<p><emph>7.</emph></p>
<l>Artes amatorie  |  iam non instruuntur</l>
<l>a Nasone tradite,  |  passim pervertuntur;</l>
<l>nam siquis istis utitur  |  more modernorum,</l>
<l>Turpiter abutitur  |  hac assuetudine morum.</l>
 
<p><emph>8.</emph></p>
<l>Naso, meis artibus  |  feliciter instructus</l>
<l>mundique voluptatibus  |  et regulis subductus,</l>
<l>ab errore studuit  |  mundum revocare;</l>
<l>Qui sibi notus erat,  |  docuit sapienter amare.</l>
 
<p><emph>9.</emph></p>
<l>Veneris mysteria  |  iam non occultantur</l>
<l>cistis, sed exposita  |  coram presentantur.</l>
<l>proh dolor, non dedecet  |  palam commisceri?</l>
<l>Precipue Cytherea iubet  |  sua sacra taceri!</l>
 
<p><emph>10.</emph></p>
<l>Amoris ob infamiam  |  moderni gloriantur,</l>
<l>sine re iactantiam a  |   nxii venantur,</l>
<l>iactantes sacra Veneris  |  corporibus non tactis.</l>
<l>Eheu, nocturnis  |  titulos imponimus actis!</l>
 
<p><emph>11.</emph></p>
<l>Res arcana Veneris,  |  virtutibus habenda</l>
<l>optimisque meritis  |  et moribus emenda,</l>
<l>prostat in prostibulo,  |  redigitur in pactum;</l>
<l>Tanta meum populo  |  ius est ad damna redactum!»</l>
 
 </div2>
<div2 n="106"><head>CARMEN 106</head>
 
<p><emph>1.</emph></p>
<l>Veneris vincula</l>
<l>vinctus sustineo.</l>
<l>pereant iacula,</l>
<l>quibus sic pereo!</l>
<l>fixus sum aureo,</l>
<l>figitur plumbeo</l>
<l>florens virguncula,</l>
<l>unde scintillula</l>
<l>salit, de stipula</l>
<l>qua totus ardeo.</l>
 
<p><emph>2.</emph></p>
<l>Flora, iam noveris,</l>
<l>quod sim sollicitus!</l>
<l>tui spes muneris</l>
<l>michi fit exitus.</l>
<l>nam tibi deditus</l>
<l>michi sum perditus.</l>
<l>mollis in asperis,</l>
<l>cecus plus ceteris</l>
<l>ad iubar sideris</l>
<l>tui sum territus.</l>
 
<p><emph>3.</emph></p>
<l>Venus amplectitur</l>
<l>nigros et niveos;</l>
<l>sepe traducitur</l>
<l>preter idoneos.</l>
<l>mores nunc aureos,</l>
<l>nunc habet ferreos.</l>
<l>amans dum fallitur,</l>
<l>amor subvertitur;</l>
<l>merito dicitur</l>
<l>metamorphoseos.</l>
 
<p><emph>4.</emph></p>
<l>Amor mutabilis</l>
<l>marcidus areat!</l>
<l>verax et habilis</l>
<l>floreus maneat!</l>
<l>amans sic palleat,</l>
<l>voto dum studeat:</l>
<l>plus est amabilis.</l>
<l>ergo sit similis</l>
<l>animi vigilis:</l>
<l>hoc signum teneat!</l>
 
 </div2>
<div2 n="107"><head>CARMEN 107</head>
 
<p><emph>1a.</emph></p>
<l>Dira vi amoris teror</l>
<l>et Venereo axe feror,</l>
<l>igni ferventi suffocatus;</l>
<l>deme pia cruciatus!</l>
 
<p><emph>1b.</emph></p>
<l>Ignis vivi tu scintilla,</l>
<l>discurrens cordis ad vexilla,</l>
<l>igni incumbens non pauxillo</l>
<l>conclusi mentis te sigillo.</l>
 
<p><emph>1c.</emph></p>
<l>Meret cor, quod gaudebat</l>
<l>die, quo te cognoscebat</l>
<l>singularem et pudicam,</l>
<l>te adoptabat in amicam.</l>
 
<p><emph>1d.</emph></p>
<l>Profero pectoris singultus</l>
<l>et mestitie tumultus,</l>
<l>nam amoris tui vigor</l>
<l>urget me, et illi ligor.</l>
 
<p><emph>2a.</emph></p>
<l>Virginale lilium,</l>
<l>tuum presta subsidium!</l>
<l>missus in exilium</l>
<l>querit a te consilium.</l>
 
<p><emph>2b.</emph></p>
<l>Nescit, quid agat; moritur,</l>
<l>amore tui vehitur,</l>
<l>telo necatur Veneris,</l>
<l>sibi ni subveneris.</l>
 
<p><emph>3a.</emph></p>
<l>Iure Veneris orbata,</l>
<l>castitas redintegrata,</l>
<l>vultu decenti perornata,</l>
<l>veste sophie decorata:</l>
 
<p><emph>3b.</emph></p>
<l>Tibi soli psallo; noli</l>
<l>despicere. . . . . . . .</l>
<l>per me, precor, velis coli,</l>
<l>lucens ut stella poli!</l>
 
 </div2>
<div2 n="108"><head>CARMEN 108</head>
<p>Petrus Blesensis (ca. 1135 - ca. 1204)</p>

 
<p><emph>1a.</emph></p>
<l>Vacillantis trutine</l>
<l>libramine</l>
<l>mens suspensa fluctuat</l>
<l>et estuat</l>
<l>in tumultus anxios,</l>
<l>dum se vertit</l>
<l>et bipertit</l>
<l>motus in contrarios.</l>
<p>Refl.</p>
<l>O langueo!</l>
<l>causam languoris video</l>
<l>nec caveo,</l>
<l>vivens et prudens pereo.</l>
 
<p><emph>1b.</emph></p>
<l>Me vacare studio</l>
<l>vult Ratio.</l>
<l>sed dum Amor alteram</l>
<l>vult operam,</l>
<l>in diversa rapior,</l>
<l>Ratione</l>
<l>cum Dione</l>
<l>dimicante crucior.</l>
<p>Refl.</p>
<l>O langueo!</l>
<l>causam languoris video</l>
<l>nec caveo,</l>
<l>vivens et prudens pereo.</l>
 
<p><emph>2a.</emph></p>
<l>Sicut in arbore</l>
<l>frons tremula,</l>
<l>navicula</l>
<l>levis in equore,</l>
<l>dum caret ancore</l>
<l>subsidio,</l>
<l>contrario</l>
<l>flatu concussa fluitat:</l>
<l>sic agitat,</l>
<l>sic turbine sollicitat</l>
<l>me dubio</l>
<l>hinc Amor, inde Ratio.</l>
<p>Refl.</p>
<l>O langueo!</l>
<l>causam languoris video</l>
<l>nec caveo,</l>
<l>vivens et prudens pereo.</l>
 
<p><emph>2b.</emph></p>
<l>Sub libra pondero,</l>
<l>quid melius,</l>
<l>et dubius</l>
<l>mecum delibero.</l>
<l>nunc menti refero</l>
<l>delicias</l>
<l>Venerias:</l>
<l>que mea michi Florula</l>
<l>det oscula,</l>
<l>qui risus, que labellula,</l>
<l>que facies,</l>
<l>frons, naris aut cesaries.</l>
<p>Refl.</p>
<l>O langueo!</l>
<l>causam languoris video</l>
<l>nec caveo,</l>
<l>vivens et prudens pereo.</l>
 
<p><emph>3a.</emph></p>
<l>His invitat</l>
<l>et irritat</l>
<l>Amor me blanditiis.</l>
<l>sed aliis</l>
<l>Ratio sollicitat</l>
<l>et excitat</l>
<l>me studiis.</l>
<p>Refl.</p>
<l>O langueo!</l>
<l>causam languoris video</l>
<l>nec caveo,</l>
<l>vivens et prudens pereo.</l>
 
<p><emph>3b.</emph></p>
<l>Nam solari</l>
<l>me scolari</l>
<l>cogitat exilio.</l>
<l>sed, Ratio,</l>
<l>procul abi! vinceris</l>
<l>sub Veneris</l>
<l>imperio.</l>
<p>Refl.</p>
<l>O langueo!</l>
<l>causam languoris video</l>
<l>nec caveo,</l>
<l>vivens et prudens pereo.</l>
 
 </div2>
<div2 n="109"><head>CARMEN 109</head>
 
<p><emph>1.</emph></p>
<l>Multiformi succendente</l>
<l>Veneris scintilla</l>
<l>vagor mente</l>
<l>discurrente</l>
<l>me mergente</l>
<l>curarum seva Scylla.</l>
<l>nam ad velle meum,</l>
<l>quod speravi melius,</l>
<l>votum Dioneum</l>
<l>cedit in contrarium.</l>
<p>Refl.</p>
<l>Sic sic amans rapior</l>
<l>pendulus in varium.</l>
 
<p><emph>2.</emph></p>
<l>Delium flagrantem,</l>
<l>procantem,</l>
<l>anhelantem</l>
<l>Daphne respuit,</l>
<l>rennuit,</l>
<l>puduit</l>
<l>amplexari.</l>
<l>michi refragari</l>
<l>nititur,</l>
<l>que petitur;</l>
<l>subvertitur</l>
<l>spes mea,</l>
<l>quia Cytherea,</l>
<l>lese pacis rea,</l>
<l>cedit in contrarium.</l>
<p>Refl.</p>
<l>Sic sic amans rapior</l>
<l>pendulus in varium.</l>
 
<p><emph>3.</emph></p>
<l>Quid insudo Veneri?</l>
<l>quid parco verbis, verberi?</l>
<l>que michi sic est oneri,</l>
<l>iam subridet alteri.</l>
<l>morior,</l>
<l>morior,</l>
<l>morior!</l>
<l>iam illum vult audire,</l>
<l>iam discit lascivire,</l>
<l>iam parat consentire.</l>
<l>morior,</l>
<l>morior,</l>
<l>morior!</l>
<l>in qua flecti glorior,</l>
<l>ad me non reflectitur.</l>
<l>cur Venus istud patitur,</l>
<l>quod ea, que diligitur,</l>
<l>cedit in contrarium?</l>
<p>Refl.</p>
<l>Sic sic amans rapior</l>
<l>pendulus in varium.</l>
 
 </div2>
<div2 n="110"><head>CARMEN 110</head>
 
<p><emph>1.</emph></p>
<l>Quis furor est in amore!</l>
<l>corde, simul ore</l>
<l>cogor innovari;</l>
<l>cordis agente dolore</l>
<l>fluctuantis more</l>
<l>videor mutari</l>
<l>Veneris ad nutum,</l>
<l>corque prius tutum,</l>
<l>curis non imbutum</l>
<l>sentio</l>
<l>Veneris officio</l>
<l>turbari.</l>
 
<p><emph>2.</emph></p>
<l>Ad Dryades ego veni,</l>
<l>iamque visu lem</l>
<l>cepi speculari</l>
<l>quasque decoris ameni;</l>
<l>sed unam inveni</l>
<l>pulchram absque pari.</l>
<l>subito procellam</l>
<l>volvor in novellam,</l>
<l>cepitque puellam</l>
<l>oculus</l>
<l>cordis hanc preambulus</l>
<l>venari.</l>
 
 </div2>
<div2 n="111"><head>CARMEN 111</head>
 
<p><emph>1.</emph></p>
<l>O comes amoris, dolor,</l>
<l>cuius mala male solor,</l>
<l>an habes remedium?</l>
<l>dolor urget me, nec mirum,</l>
<l>quem a predilecta dirum,</l>
<l>en, vocat exilium,</l>
<l>cuius laus est singularis,</l>
<l>pro qua non curasset Paris</l>
<l>Helene consortium.</l>
 
<p><emph>2.</emph></p>
<l>Sed quid queror me remotum</l>
<l>illi esse, que devotum</l>
<l>me fastidit hominem,</l>
<l>cuius nomen tam verendum,</l>
<l>quod nec michi presumendum</l>
<l>est, ut eam nominem?</l>
<l>ob quam causam mei mali</l>
<l>me frequenter vultu tali</l>
<l>respicit, quo neminem.</l>
 
<p><emph>3.</emph></p>
<l>Ergo solus solam amo,</l>
<l>cuius captus sum ab hamo,</l>
<l>nec vicem reciprocat.</l>
<l>quam enutrit vallis quedam,</l>
<l>quam ut paradisum credam,</l>
<l>in qua pius collocat</l>
<l>hanc creator creaturam,</l>
<l>vultu claram, mente puram,</l>
<l>quam cor meum invocat.</l>
 
<p><emph>4.</emph></p>
<l>Gaude, vallis insignita,</l>
<l>vallis rosis redimita,</l>
<l>vallis, flos convallium,</l>
<l>inter valles vallis una,</l>
<l>quam collaudat sol et luna,</l>
<l>dulcis cantus avium!</l>
<l>te collaudat philomena,</l>
<l>vallis dulcis et amena,</l>
<l>mestis dans solicium!</l>
 
 </div2>
<div2 n="112"><head>CARMEN 112</head>
 
<p><emph>1.</emph></p>
<l>Dudum voveram</l>
<l>recta sapere,</l>
<l>Amor, operam</l>
<l>tuam fugere -</l>
<l>et quod spreveram,</l>
<l>sector temere,</l>
<l>vivo perperam;</l>
<l>sed promiseram</l>
<l>resipere.</l>
 
<p><emph>2.</emph></p>
<l>Languet iterum</l>
<l>morbo veteri</l>
<l>pectus tenerum,</l>
<l>vacans Veneri.</l>
<l>pudet liberum</l>
<l>servum fieri,</l>
<l>iugum asperum</l>
<l>cogit miserum</l>
<l>me conqueri.</l>
 
<p><emph>3.</emph></p>
<l>Sed iam postulo,</l>
<l>quod sis facilis,</l>
<l>virgo seculo</l>
<l>tam amabilis,</l>
<l>solis oculo</l>
<l>comparabilis,</l>
<l>que pro speculo</l>
<l>servis populo</l>
<l>spectabilis!</l>
 
  </div2>
<div2 id="112a"><head>CARMEN 112a</head>
 
<l>Div mich singen tůt,</l>
<l>getorste ih si nennen!</l>
<l>trurech ist min můt.</l>
<l>owi, vrowe, wenne</l>
<l>wildu mir wesen gvot?</l>
<l>ih reche dir mine hende;</l>
<l>du brennest mih ane glůt!</l>
<l>svoze, die ungenade wende!</l>
 
 </div2>
<div2 n="113"><head>CARMEN 113</head>
 
<p><emph>1.</emph></p>
<l>Transit nix et glacies</l>
<l>spirante Favonio,</l>
<l>terre nitet ficies</l>
<l>ortu florum vario;</l>
<l>et michi materies</l>
<l>amor est, quem sentio,</l>
<l>ad gaudia</l>
<p>Refl.</p>
<l>Temporis nos ammonet</l>
<l>lascivia.</l>
 
<p><emph>2.</emph></p>
<l>Agnosco vestigia</l>
<l>rursus flamme veteris;</l>
<l>planctus et suspiria</l>
<l>nove signa Veneris,</l>
† a quo monet tristia
<l>amantes pre ceteris</l>
<l>ad gaudia</l>
<p>Refl.</p>
<l>Temporis nos ammonet</l>
<l>lascivia.</l>
 
<p><emph>3.</emph></p>
<l>Illa, pro qua gravior</l>
<l>mens amorem patitur,</l>
<l>iusto plus asperior,</l>
<l>nec michi compatitur.</l>
<l>amans, et non mentior,</l>
<l>nec vivit nec moritur.</l>
<l>ad gaudia</l>
<p>Refl.</p>
<l>Temporis nos ammonet</l>
<l>lascivia.</l>
 
<p><emph>4.</emph></p>
<l>Hic amor, hic odium;</l>
<l>quid eligam, nescio.</l>
<l>sic feror in dubium;</l>
<l>sed cum hanc respicio,</l>
<l>me furatur inscium,</l>
<l>et prorsus deficio</l>
<l>ad gaudia</l>
<p>Refl.</p>
<l>Temporis nos ammonet</l>
<l>lascivia.</l>
 
<p><emph>5.</emph></p>
<l>Non est finis precibus,</l>
<l>quamvis cantu finiam:</l>
<l>superis faventibus</l>
<l>adhuc illi serviam,</l>
<l>unde letis plausibus</l>
<l>optata percipiam!</l>
<l>ad gaudia</l>
<p>Refl.</p>
<l>Temporis nos ammonet</l>
<l>lascivia.</l>
 
  </div2>
<div2 id="113a"><head>CARMEN 113a</head>
<p>Dietmar von Eist (MF 32,1) (ca. 1160/80)</p>

 
<l>«Vvaz ist fur daz senen gůt,  |   daz wip nah lieben manne hat?</l>
<l>wie gerne daz min herçe erchande,  |   wan daz iz so bedwungen stat!»</l>
<l>also reit ein vrowe schone.</l>
<l>«an ein ende ih des wol chome,</l>
<l>wan div hůte;</l>
<l>selten sin vergezzen wirt  |  in minem můte.»</l>
 
 </div2>
<div2 n="114"><head>CARMEN 114</head>
 
<p><emph>1.</emph></p>
<l>Tempus accedit floridum,</l>
<l>hiems discedit temere;</l>
<l>omne, quod fuit aridum,</l>
<l>germen suum vult gignere.</l>
<l>quamdiu modo vixeris,</l>
<l>semper letare, iuvenis,  |  quia nescis, cum deperis!</l>
 
<p><emph>2.</emph></p>
<l>Prata iam rident omnia,</l>
<l>est dulce flores carpere;</l>
<l>sed nox donat his somnia,</l>
<l>qui semper vellent ludere.</l>
<l>ve, ve, miser quid faciam?</l>
<l>Venus, michi subvenias!  |  tuam iam colo gratiam.</l>
 
<p><emph>3.</emph></p>
<l>Plangit cor meum misere,</l>
<l>quia caret solacio;</l>
<l>si velles, hoc cognoscere</l>
<l>bene posses, ut sentio.</l>
<l>o tu virgo pulcherrima,</l>
<l>si non audis me miserum,  |  michi mors est asperrima!</l>
 
<p><emph>4.</emph></p>
<l>Dulcis appares omnibus,</l>
<l>sed es michi dulcissima;</l>
<l>tu pre cunctis virginibus</l>
<l>incedis ut castissima.</l>
† o tu mitis considera!
† nam pro te gemitus passus sum et suspiria.
 
  </div2>
<div2 id="114a"><head>CARMEN 114a</head>
 
<l>Der al der werlt ein meister si,</l>
<l>der geb der lieben gůten tach,</l>
<l>von der ih wol getrostet pin.</l>
<l>si hat mir al min ungemach</l>
<l>mit ir gůte gar benomen.</l>
<l>unstæte hat si mir erwert;  |  ih pin sin an ir genade chomen.</l>
 
 </div2>
<div2 n="115"><head>CARMEN 115</head>
 
<p><emph>1.</emph></p>
<l>Nobilis, mei  |  miserere, precor!</l>
<l>tua facies  |  ensis est, quo necor,</l>
<l>nam medullitus  |  amat meum te cor:</l>
<l>subveni!</l>
<p>Refl.</p>
<l>Amor improbus  |  omnia superat.</l>
<l>subveni!</l>
 
<p><emph>2.</emph></p>
<l>Come sperulas  |  tue eliciunt,</l>
<l>cordi sedulas  |  flammas adiciunt;</l>
<l>hebet animus,  |  vires deficiunt:</l>
<l>subveni!</l>
<p>Refl.</p>
<l>Amor improbus  |  omnia superat.</l>
<l>subveni!</l>
 
<p><emph>3.</emph></p>
<l>Odor roseus  |  spirat a labiis;</l>
<l>speciosior  |  pre cunctis finis,</l>
<l>melle dulcior,  |  pulchrior liliis,</l>
<l>subveni!</l>
<p>Refl.</p>
<l>Amor improbus  |  omnia superat.</l>
<l>subveni!</l>
 
<p><emph>4.</emph></p>
<l>Decor prevalet  |  candori etheris.</l>
<l>ad pretorium  |  presentor Veneris.</l>
<l>ecce pereo,  |  si non subveneris!</l>
<l>subveni!</l>
<p>Refl.</p>
<l>Amor improbus  |  omnia superat.</l>
<l>subveni!</l>
 
  </div2>
<div2 id="115a"><head>CARMEN 115a</head>
 
<l>Edile vrowe min,</l>
<l>gnade mane ih dich!</l>
<l>din wunnechlicher schin</l>
<l>vil gar verderbet mich.</l>
<l>sůze, erchenne dich!</l>
<l>din lip der ist mir ze wunnechlich.</l>
<p>Refl.</p>
<l>Nach im ist mir not;</l>
<l>sůze vrowe, gnade, alde ih pin tot!</l>
 
 </div2>
<div2 n="116"><head>CARMEN 116</head>
 
<p><emph>1.</emph></p>
<l>Sic mea fata canendo solor,</l>
<l>ut nece proxima facit olor.</l>
<l>blandus heret meo corde dolor,</l>
<l>roseus effugit ore color.</l>
<l>cura crescente,</l>
<l>labore vigente,</l>
<l>vigore labente</l>
<l>miser morior;</l>
<l>tam male pectora multat amor.</l>
<l>a morior,</l>
<l>a morior,</l>
<l>a morior,</l>
<l>dum, quod amem, cogor et non amor!</l>
 
<p><emph>2.</emph></p>
<l>Felicitate Iovem supero,</l>
<l>si me dignetur, quam desidero,</l>
<l>si sua labra semel novero;</l>
<l>una cum illa si dormiero,</l>
<l>mortem subire,</l>
<l>placenter obire</l>
<l>vitamque finire</l>
<l>statim potero,</l>
<l>tanta si gaudia non rupero.</l>
<l>a potero,</l>
<l>a potero,</l>
<l>a potero,</l>
<l>prima si gaudia concepero!</l>
 
 </div2>
<div2 n="117"><head>CARMEN 117</head>
 
<p><emph>1.</emph></p>
<l>Lingua mendax et dolosa,</l>
<l>lingua procax, venenosa,</l>
<l>lingua digna detruncari</l>
<l>et in igne concremari,</l>
 
<p><emph>2.</emph></p>
<l>Que me dicit deceptorem</l>
<l>et non fidum amatorem,</l>
<l>quam amabam, dimisisse</l>
<l>et ad alteram transisse!</l>
 
<p><emph>3.</emph></p>
<l>Sciat deus, sciant dei:</l>
<l>non sum reus huius rei!</l>
<l>sciant dei, sciat deus:</l>
<l>huius rei non sum reus!</l>
 
<p><emph>4.</emph></p>
<l>Unde iuro Musas novem,</l>
<l>quod et maius est, per Iovem,</l>
<l>qui pro Dane sumpsit auri,</l>
<l>in Europa formam tauri;</l>
 
<p><emph>5.</emph></p>
<l>Iuro Phebum, iuro Martem,</l>
<l>qui amoris sciant artem;</l>
<l>iuro quoque te, Cupido,</l>
<l>arcum cuius reformido;</l>
 
<p><emph>6.</emph></p>
<l>Arcum iuro cum sagittis,</l>
<l>quas frequenter in me mittis:</l>
<l>sine fraude, sine dolo</l>
<l>fedus hoc servare volo!</l>
 
<p><emph>7.</emph></p>
<l>Volo fedus observare!</l>
<l>et ad hec dicemus, quare:</l>
<l>inter choros puellarum</l>
<l>nichil vidi tam preclarum.</l>
 
<p><emph>8.</emph></p>
<l>Inter quas appares ita</l>
<l>ut in auro margarita.</l>
<l>humeri, pectus et venter</l>
<l>sunt formata tam decenter;</l>
 
<p><emph>9.</emph></p>
<l>Frons et gula, labra, mentum</l>
<l>dant amoris alimentum;</l>
<l>crines eius adamavi,</l>
<l>quoniam fuere flavi.</l>
 
<p><emph>10.</emph></p>
<l>Ergo dum nox erit dies,</l>
<l>et dum labor erit quies,</l>
<l>et dum aqua erit ignis,</l>
<l>et dum silva sine lignis,</l>
 
<p><emph>11.</emph></p>
<l>Et dum mare sine velis,</l>
<l>et dum Parthus sine telis,</l>
<l>cara michi semper eris:</l>
<l>nisi fallar, non falleris!</l>
 
 </div2>
<div2 n="118"><head>CARMEN 118</head>
 
<p><emph>1.</emph></p>
<l>Doleo, quod nimium</l>
<l>patior exilium.</l>
<l>pereat hoc studium,</l>
<l>si m'en iré,</l>
<l>si non reddit gaudium,</l>
<l>cui tant abé!</l>
 
<p><emph>2.</emph></p>
<l>Tua pulchra facies</l>
<l>me fey planser milies;</l>
<l>pectus habet glacies.</l>
<l>a remender</l>
<l>statim vivus fierem</l>
<l>per un baser!</l>
 
<p><emph>3.</emph></p>
<l>Prohdolor, quid faciam?</l>
<l>ut quid novi Franciam?</l>
<l>perdo amicitiam</l>
<l>de la gentil?</l>
<l>miser corde fugiam</l>
<l>de cest pays?</l>
 
<p><emph>4.</emph></p>
<l>Cum venray in mon pays,</l>
<l>altri drud i avra bris.</l>
† podyra mi lassa dis.
<l>me miserum!</l>
<l>suffero par sue amor</l>
<l>supplicium.</l>
 
<p><emph>5.</emph></p>
<l>Dies, nox et omnia</l>
<l>michi sunt contraria.</l>
<l>virginum colloquia</l>
<l>me fay planszer.</l>
† oy suvenz suspirer plu
<l>me fay temer.</l>
 
<p><emph>6.</emph></p>
<l>O sodales, ludite!</l>
<l>vos qui scitis, dicite;</l>
<l>michi mesto parcite:</l>
<l>grand ey dolur!</l>
<l>attamen consulite</l>
<l>per vostre honur!</l>
 
<p><emph>7.</emph></p>
<l>Amia, pro vostre honur</l>
<l>doleo, suspir et plur;</l>
<l>par tut semplant ey dolur</l>
<l>grande d'amer.</l>
<l>fugio nunc; socii,</l>
<l>laissiez m'aler!</l>
 
 </div2>
<div2 n="119"><head>CARMEN 119</head>
 
<p><emph>1.</emph></p>
<l>Dulce solum  |  natalis patrie,</l>
<l>domus ioci,  |  thalamus gratie,</l>
<l>vos relinquam  |  aut cras aut hodie,</l>
<l>periturus  |  amoris rabie.</l>
 
<p><emph>2.</emph></p>
<l>Vale tellus,  |  valete socii,</l>
<l>quos benigno  |  favore colui,</l>
<l>et me dulcis  |  consortem studii</l>
<l>deplangite,  |  qui vobis perii!</l>
 
<p><emph>3.</emph></p>
<l>Igne novo  |  Veneris saucia</l>
<l>mens, que prius  |  non novit talia,</l>
<l>nunc fatetur  |  vera proverbia:</l>
<l>«ubi amor,  |  ibi miseria.»</l>
 
<p><emph>4.</emph></p>
<l>Quot sunt apes  |  in Hyble vallibus,</l>
<l>quot vestitur  |  Dodona frondibus</l>
<l>et quot natant  |  pisces equoribus,</l>
<l>tot abundat  |  amor doloribus.</l>
 
 
 </div2>
<div2 id="119a"><head>CARMEN 119a</head>
 
<l>Semper ad omne quod est  |  mensuram ponere prodest,</l>
<l>Sic sine mensura  |  non stabit regia cura.</l>
 
 </div2>
<div2 n="120"><head>CARMEN 120</head>
 
<p><emph>1.</emph></p>
<l>Rumor letalis</l>
<l>me crebro vulnerat</l>
<l>meisque malis</l>
<l>dolores aggerat.</l>
<l>me male multat</l>
<l>vox tui criminis,</l>
<l>que iam resultat</l>
<l>in mundi terminis.</l>
<l>invida Fama</l>
<l>tibi novercatur;</l>
<l>cautius ama,</l>
<l>ne comperiatur!</l>
<l>quod agis, age tenebris</l>
<l>procul a fame palpebris!</l>
<l>letatur amor latebris</l>
<l>cum dulcibus illecebris</l>
<l>et murmure iocoso.</l>
 
<p><emph>2.</emph></p>
<l>Nulla notavit</l>
<l>te turpis fabula,</l>
<l>dum nos ligavit</l>
<l>amoris copula.</l>
<l>sed frigescente</l>
<l>nostro cupidine</l>
<l>sordes repente</l>
<l>funebri crimine.</l>
<l>Fama letata</l>
<l>novis hymeneis</l>
<l>irrevocata</l>
<l>ruit in plateis.</l>
<l>patet lupanar omnium</l>
<l>pudoris, en, palatium,</l>
<l>nam virginale lilium</l>
<l>marcet a tactu vilium</l>
<l>commercio probroso.</l>
 
<p><emph>3.</emph></p>
<l>Nunc plango florem</l>
<l>etatis tenere,</l>
<l>nitidiorem</l>
<l>Veneris sidere,</l>
<l>tunc columbinam</l>
<l>mentis dulcedinem</l>
<l>nunc serpentinam</l>
<l>amaritudinem.</l>
<l>verbo rogantes</l>
<l>removes hostili,</l>
<l>munera dantes</l>
<l>foves in cubili.</l>
<l>illos abire precipis,</l>
<l>a quibus nichil accipis;</l>
<l>cecos claudosque recipis,</l>
<l>viros illustres decipis</l>
<l>cum melle venenoso.</l>
 
 
 </div2>
<div2 id="120a"><head>CARMEN 120a</head>
 
<l>Vincit Amor quemque,  |  sed numquam vincitur ipse.</l>
 
 </div2>
<div2 n="121"><head>CARMEN 121</head>
 
<p><emph>1.</emph></p>
<l>Tange, sodes, citharam  |  manu letiore,</l>
<l>et cantemus pariter  |  voce clariore!</l>
<l>factus ab amasia  |  viduus priore</l>
<l>caleo nunc alia  |  multo meliore.</l>
<l>clavus clavo retunditur,</l>
<l>amor amore pellitur,</l>
<l>iam nunc prior contemnitur,</l>
<l>quia nova diligitur;</l>
<l>igitur</l>
<l>leto iure psallitur.</l>
 
<p><emph>2.</emph></p>
<l>Prior trux et arrogans,  |  humilis secunda;</l>
<l>prior effrons, impudens,  |  nova verecunda;</l>
<l>prior patet omnibus  |  meretrix immunda,</l>
<l>hec me solum diligit  |  mente pudibunda;</l>
<l>prior pecuniosior,</l>
<l>rapacior, versutior,</l>
<l>hec nova curialior,</l>
<l>formosior, nobilior,</l>
<l>letior,</l>
. . . . . . . . . . potior.
 
<p><emph>3.</emph></p>
<l>Hec, quam modo diligo,  |  cunctis est amanda,</l>
<l>nulla de nostratibus  |  ei comparanda.</l>
<l>communiter omnibus  |  esset collaudanda –</l>
<l>sed tractari refugit; in hoc est damnanda!</l>
<l>mittam eam in ambulis</l>
<l>et castigabo virgulis</l>
<l>et tangam eam stimulis,</l>
<l>ut facio iuvenculis;</l>
<l>vinculis</l>
<l>vinciam, si consulis.</l>
 
<p><emph>4.</emph></p>
<l>«Non erit, ut arbitror, opus hic tanta vi;</l>
<l>nam cum secum luderem nuper in conclavi,</l>
<l>dixit: "tractas teneram tactu nimis gravi!</l>
<l>tolle, vel suavius utere suavi!"»</l>
<l>exierat de balneo;</l>
<l>nunc operit, quo gaudeo.</l>
<l>non ferreo, sed carneo</l>
<l>calcanda est calcaneo.</l>
<l>ideo</l>
<l>valeas, quam valgo!</l>
 
  </div2>
<div2 id="121a"><head>CARMEN 121a</head>
 
<l>Non est crimen amor, quia, si scelus esset amare,</l>
<l>Nollet amore Deus etiam divina ligare.</l>
 
 </div2>
<div2 n="122"><head>CARMEN 122</head>
 
<p><emph>1a.</emph></p>
<l>Expirante primitivo</l>
<l>probitatis fomite</l>
<l>laus expirat, adoptivo</l>
<l>carens laudis capite.</l>
<l>splendor vite singularis,</l>
<l>flos marcescens militaris</l>
<l>vergit in interitum,</l>
<l>dum humane iubar sortis,</l>
<l>rex virtutum, dire morus</l>
<l>fatis solvit debitum.</l>
 
<p><emph>1b.</emph></p>
<l>Cuius morte Mors regale</l>
<l>decus privat apice,</l>
<l>qua virtutis integrale</l>
<l>robur mutat Anglice,</l>
<l>qua lux orbis tanta luce,</l>
<l>Normannorum tanto duce</l>
<l>destituta deperit,</l>
<l>nubes tristis denigratum,</l>
<l>suo clima desolatum</l>
<l>sole nostrum operit.</l>
 
<p><emph>2a.</emph></p>
<l>Plange regem, Anglia</l>
<l>nuda patrocinio,</l>
<l>fulcimento Gallia,</l>
<l>virtus domicilio,</l>
<l>probitas preconio,</l>
<l>preside militia,</l>
<l>opum abundantia</l>
<l>hoc casu dativo,</l>
<l>duces amicitia,</l>
<l>pauper vocativo!</l>
 
<p><emph>2b.</emph></p>
<l>Luge, funde gemitus,</l>
<l>gemina suspiria,</l>
<l>tanti regis obitus</l>
<l>redimens solacia,</l>
<l>miles, querimonia,</l>
<l>cuius lapsu deditus</l>
<l>militum exercitus</l>
<l>flebili iacture</l>
<l>tanti gemit exitus</l>
<l>Mortis . . . iure!</l>
 
<p><emph>3a.</emph></p>
<l>O Mors ceca, cecitatis</l>
<l>nos premens articulo,</l>
<l>omnis ausa probitatis</l>
<l>derogare titulo,</l>
<l>prelatorum speculo</l>
<l>orbem privans, largitatis</l>
<l>totius igniculo,</l>
 
<p><emph>3b.</emph></p>
<l>O noverca vite, mori</l>
<l>digna, laudis invida,</l>
. . . . . . . . . . . . .
. . . . . . . . . .
<l>proh! preclarum perfida</l>
<l>manu regem acriori</l>
<l>peste rapis morbida!</l>
 
 
 </div2>
<div2 n="122a"><head>CARMEN 122a</head>
<p>Marbod Redonensis (ca. 1035 - 1123)</p>

 
<l>Vite presentis  |  si comparo gaudia ventis,</l>
<l>Cum neutrum duret,  |  nemo reprendere curet!</l>


</div2>
<div2 n="123"><head>CARMEN 123</head>
<p>Gualterius de Castillione (ca. 1135 - ca. 1179)</p>

 
<p><emph>1.</emph></p>
<l>Versa est in luctum</l>
<l>cithara Waltheri,</l>
<l>non quia se ductum</l>
<l>extra gregem cleri</l>
<l>vel eiectum doleat</l>
<l>vel abiecti lugeat</l>
<l>vilitatem morbi,</l>
<l>sed quia considerat,</l>
<l>quod finis accelerat</l>
<l>improvisus orbi.</l>
<p>Refl.</p>
<l>Libet intueri</l>
<l>iudices ecclesie,</l>
<l>quorum status hodie</l>
<l>peior est quam heri.</l>
 
<p><emph>2.</emph></p>
<l>Umbra cum videmus</l>
<l>valles operiri,</l>
<l>proximo debemus</l>
<l>noctem experiri;</l>
<l>sed cum montes videris</l>
<l>et colles cum ceteris</l>
<l>rebus obscurari,</l>
<l>nec fallis nec falleris,</l>
<l>si mundo tunc asseris</l>
<l>noctem dominari.</l>
<p>Refl.</p>
<l>Libet intueri</l>
<l>iudices ecclesie,</l>
<l>quorum status hodie</l>
<l>peior est quam heri.</l>
 
<p><emph>3.</emph></p>
<l>Per convalles nota</l>
<l>laicos exleges,</l>
<l>notos turpi nota</l>
<l>principes et reges,</l>
<l>quos pari iudicio</l>
<l>luxus et ambitio</l>
<l>quasi nox obscurat,</l>
<l>quos celestis ultio</l>
<l>bisacuto gladio</l>
<l>perdere maturat.</l>
<p>Refl.</p>
<l>Libet intueri</l>
<l>iudices ecclesie,</l>
<l>quorum status hodie</l>
<l>peior est quam heri.</l>
 
<p><emph>4.</emph></p>
<l>Restat, ut per montes</l>
<l>figurate notes</l>
<l>scripturarum fontes,</l>
<l>Christi sacerdotes;</l>
<l>colles dicti mystice,</l>
<l>eo quod in vertice</l>
<l>Sion constituti</l>
<l>mundo sunt pro speculo,</l>
<l>si legis oraculo</l>
<l>vellent non abuti.</l>
<p>Refl.</p>
<l>Libet intueri</l>
<l>iudices ecclesie,</l>
<l>quorum status hodie</l>
<l>peior est quam heri.</l>
 
<p><emph>5.</emph></p>
<l>Iubent nostri colles</l>
<l>dari cunctis fenum</l>
<l>et preferri molles</l>
<l>sanctitati senum;</l>
<l>fit hereditarium</l>
<l>Dei sanctuarium,</l>
<l>et ad Christi dotes</l>
<l>preponuntur hodie</l>
<l>expertes scientie</l>
<l>presulum nepotes.</l>
<p>Refl.</p>
<l>Si rem bene notes,</l>
<l>succedunt in vitium</l>
<l>et in beneficium</l>
<l>terreni nepotes.</l>
 
<p><emph>6.</emph></p>
<l>Veniat in brevi,</l>
<l>Iesu, bene Deus,</l>
<l>finis huius evi</l>
<l>annus iubileus!</l>
<l>moriar, ne videam</l>
<l>Antichristi frameam,</l>
<l>cuius precessores</l>
<l>iam non sani dogmatis</l>
<l>stant in Monte Chrismatis</l>
<l>censuum censores!</l>
<p>Refl.</p>
<l>Si rem bene notes,</l>
<l>succedunt in vitium</l>
<l>et in beneficium</l>
<l>terreni nepotes.</l>
 
 </div2>
<div2 id="123a"><head>CARMEN 123a</head>
 
<l>Ludit in humanis divina potentia rebus,</l>
<l>Et certam presens vix habet hora fidem.<app>Ovidius, Ex Ponto, 4, 3, 49/50</app></l>

 
 </div2>
<div2 n="124"><head>CARMEN 124</head>
 
<p><emph>1.</emph></p>
<l>Dum Philippus moritur</l>
<l>Palatini gladio.</l>
<l>virtus mox conteritur</l>
<l>scelerosi vitio.</l>
 
<p><emph>2.</emph></p>
<l>Dulcis mos obtegitur</l>
<l>a doli diluvio.</l>
<l>hëu, quo progreditur</l>
<l>fidei transgressio!</l>
 
<p><emph>3.</emph></p>
<l>Lex amara legitur,</l>
<l>dum caret principio,</l>
<l>mel in fel convertitur,</l>
<l>nulla viget ratio.</l>
 
 </div2>
<div2 n="125"><head>CARMEN 125</head>
<p>Otloh Ratisbonensis (ca. 1010 - ca. 1070)</p>

 <p>
<l>Ante Dei vultum  |  nil pravi constat inultum.</l>
<l>Felices oculi,  |  qui cernunt gaudia celi!</l>
<l>Grande scelus grandi  |  studio debet superari.</l></p>
 
 </div2>
<div2 n="126"><head>CARMEN 126</head>
 
<p><emph>1.</emph></p>
<l>Huc usque, me miseram!</l>
<l>rem bene celaveram</l>
<l>et amavi callide.</l>
 
<p><emph>2.</emph></p>
<l>Res mea tandem patuit,</l>
<l>nam venter intumuit,</l>
<l>partus instat gravide.</l>
 
<p><emph>3.</emph></p>
<l>Hinc mater me verberat,</l>
<l>hinc pater improperat,</l>
<l>ambo tractant aspere.</l>
 
<p><emph>4.</emph></p>
<l>Sola domi sedeo,</l>
<l>egredi non audeo</l>
<l>nec inpalam ludere.</l>
 
<p><emph>5.</emph></p>
<l>Cum foris egredior,</l>
<l>a cunctis inspicior,</l>
<l>quasi monstrum fuerim.</l>
 
<p><emph>6.</emph></p>
<l>Cum vident hunc uterum,</l>
<l>alter pulsar alterum,</l>
<l>silent, dum transierim.</l>
 
<p><emph>7.</emph></p>
<l>Semper pulsant cubito,</l>
<l>me designant digito,</l>
<l>ac si mirum fecerim.</l>
 
<p><emph>8.</emph></p>
<l>Nutibus me indicant,</l>
<l>dignam rogo iudicant,</l>
<l>quod semel peccaverim.</l>
 
<p><emph>9.</emph></p>
<l>Quid percurram singula?</l>
<l>ego sum in fabula</l>
<l>et in ore omnium.</l>
 
<p><emph>10.</emph></p>
<l>Ex eo vim patior,</l>
<l>iam dolore morior,</l>
<l>semper sum in lacrimis.</l>
 
<p><emph>11.</emph></p>
<l>Hoc dolorem cumulat,</l>
<l>quod amicus exulat</l>
<l>propter illud paululum.</l>
 
<p><emph>12.</emph></p>
<l>Ob patris sevitiam</l>
<l>recessit in Franciam</l>
<l>a finibus ultimis.</l>
 
<p><emph>13.</emph></p>
<l>Sum in tristitia</l>
<l>de eius absentia</l>
<l>in doloris cumulum.</l>
 
 </div2>
<div2 n="127"><head>CARMEN 127</head>
 
<p><emph>1.</emph></p>
<l>Deus pater, adiuva,</l>
<l>quia mors est proxima!</l>
<l>festina succurrere!</l>
<l>iam me vult invadere!</l>
 
<p><emph>2.</emph></p>
<l>Dona, pater, spatium,</l>
<l>da michi consilium!</l>
<l>faciam me monachum,</l>
<l>si concedis crastinum.</l>
 
<p><emph>3.</emph></p>
<l>«O mi dilectissime,</l>
<l>quid iam cupis agere?</l>
<l>secus tibi consule,</l>
<l>noli me relinquere!»</l>
 
<p><emph>4.</emph></p>
<l>Tua, frater, pietas</l>
<l>movet michi lacrimas,</l>
<l>qui eris ut orphanus,</l>
<l>postquam ero monachus.</l>
 
<p><emph>5.</emph></p>
<l>«Ergo mane paululum</l>
<l>saltim per hoc triduum!</l>
<l>forsan hoc periculum</l>
<l>non erit mortiferum.»</l>
 
<p><emph>6.</emph></p>
<l>Tanta est angustia,</l>
<l>que percurrit viscera,</l>
<l>quod est michi dubia</l>
<l>vita quoque crastina.</l>
 
<p><emph>7.</emph></p>
<l>«Monachorum regula</l>
<l>non est tibi cognita?</l>
<l>ieiunant cottidie,</l>
<l>vigilant assidue.»</l>
 
<p><emph>8.</emph></p>
<l>Qui pro Deo vigilant,</l>
<l>coronari postulant;</l>
<l>qui pro Deo esurit,</l>
<l>satiari exigit.</l>
 
<p><emph>9.</emph></p>
<l>«Dura donant pabula,</l>
<l>fabas ac legumina,</l>
<l>post tale convivium</l>
<l>potum aque modicum.»</l>
 
<p><emph>10.</emph></p>
<l>Quid prosunt convivia</l>
<l>quidve Dionysia,</l>
<l>ubi † et dapibus</l>
<l>caro datur vermibus?</l>
 
<p><emph>11.</emph></p>
<l>«Vel parentum gemitus</l>
<l>moveat te penitus,</l>
<l>qui te plangunt monachum</l>
<l>veluti iam mortuum!»</l>
 
<p><emph>12.</emph></p>
<l>Qui parentes diligit</l>
<l>atque Deum negligit,</l>
<l>reus inde fuerit,</l>
<l>quando iudex venerit.</l>
 
<p><emph>13.</emph></p>
<l>«Numquam magis videris,</l>
<l>quem tu tantum diligis:</l>
<l>illum Parme clericum</l>
<l>Guidonem pulcherrimum.»</l>
 
<p><emph>14.</emph></p>
† His est quo relinquerem,
<l>nisi mori crederem;</l>
<l>sed cum mors est dubia,</l>
<l>postponamus omnia.</l>
 
<p><emph>15.</emph></p>
<l>«O ars dialectica,</l>
<l>numquam esses cognita,</l>
<l>que tot facis clericos</l>
<l>exules ac miseros!»</l>
 
<p><emph>16.</emph></p>
<l>Hëu michi misero!</l>
<l>quid agam, iam nescio.</l>
<l>longo in exilio</l>
<l>sum sine consilio.</l>
 
<p><emph>17.</emph></p>
<l>Parce, frater, fletibus!</l>
<l>forsitan fit melius.</l>
<l>iam mutatur animus:</l>
<l>nondum ero monachus.</l>
 
 </div2>
<div2 n="128"><head>CARMEN 128</head>
 
<p><emph>1.</emph></p>
<l>Remigabat naufragus</l>
<l>olim sine portu;</l>
<l>verrebatur pelagus</l>
<l>Aquilonis ortu.</l>
<l>dum navis ab equore</l>
<l>diu quassaretur,</l>
<l>non fuit in litore,</l>
<l>qui compateretur.</l>
 
<p><emph>2.</emph></p>
<l>Tandem duo pueri</l>
<l>portum innuere</l>
<l>fatigato pauperi</l>
<l>vitam reddidere.</l>
<l>iuvenum discretio</l>
<l>signat ei portum;</l>
<l>cedit huic compendio,</l>
<l>quicquid est distortum.</l>
 
 </div2>
<div2 n="129"><head>CARMEN 129</head>
 
<p><emph>1.</emph></p>
<l>Exul ego clericus  |  ad laborem natus</l>
<l>tribulor multotiens  |  paupertati datus.</l>
 
<p><emph>2.</emph></p>
<l>Litterarum studiis  |  vellem insudare,</l>
<l>nisi quod inopia  |  cogit me cessare.</l>
 
<p><emph>3.</emph></p>
<l>Ille meus tenuis  |  nimis est amictus;</l>
<l>sepe frigus patior  |  calore relictus.</l>
 
<p><emph>4.</emph></p>
<l>Interesse laudibus  |  non possum divinis,</l>
<l>nec misse nec vespere,  |  dum cantetur finis.</l>
 
<p><emph>5.</emph></p>
<l>Decus N.  |  dum sitis insigne,</l>
<l>postulo suffragia  |  de vobis iam digne.</l>
 
<p><emph>6.</emph></p>
<l>Ergo mentem capite  |  similem Martini:</l>
<l>vestibus induite  |  corpus peregrini,</l>
 
<p><emph>7.</emph></p>
<l>Ut vos Deus transferat  |  ad regna polorum!</l>
<l>ibi dona conferat  |  vobis beatorum.</l>
 
 </div2>
<div2 n="130"><head>CARMEN 130</head>
 
<p><emph>1.</emph></p>
<l>Olim lacus colueram,</l>
<l>olim pulcher exstiteram,</l>
<l>dum cygnus ego fueram.</l>
<l>miser! miser!</l>
<p>Refl.</p>
<l>Modo niger</l>
<l>et ustus fortiter!</l>
 
<p><emph>2.</emph></p>
<l>Eram nive candidior,</l>
<l>quavis ave formosior;</l>
<l>modo sum corvo nigrior.</l>
<l>miser! miser!</l>
<p>Refl.</p>
<l>Modo niger</l>
<l>et ustus fortiter!</l>
 
<p><emph>3.</emph></p>
<l>Me rogus urit fortiter,</l>
<l>gyrat, regyrat garcifer;</l>
<l>propinat me nunc dapifer.</l>
<l>miser! miser!</l>
<p>Refl.</p>
<l>Modo niger</l>
<l>et ustus fortiter!</l>
 
<p><emph>4.</emph></p>
<l>Mallem in aquis vivere,</l>
<l>nudo semper sub aere,</l>
<l>quam in hoc mergi pipere.</l>
<l>miser! miser!</l>
<p>Refl.</p>
<l>Modo niger</l>
<l>et ustus fortiter!</l>
 
<p><emph>5.</emph></p>
<l>Nunc in scutella iaceo</l>
<l>et volitare nequeo;</l>
<l>dentes Prendente video –</l>
<l>miser! miser!</l>
<p>Refl.</p>
<l>Modo niger</l>
<l>et ustus fortiter!</l>
 
 </div2>
<div2 n="131"><head>CARMEN 131</head>
<p>Philippus Cancellarius (ca. 1170 - 1236)</p>

 
<p><emph>1.</emph></p>
<l>Dic, Christi veritas,</l>
<l>dic, cara raritas,</l>
<l>dic, rara Caritas:</l>
<l>ubi nunc habitas?</l>
<l>aut in Valle Visionis?</l>
<l>aut in throno Pharaonis?</l>
<l>aut in alto cum Nerone?</l>
<l>aut in antro cum Theone?</l>
<l>vel in fiscella scirpea</l>
<l>cum Moyse plorante?</l>
<l>vel in domo Romulea</l>
<l>cum Bulla fulminante?</l>
 
<p><emph>2.</emph></p>
<l>Respondit Caritas:</l>
<l>«homo, quid dubitas?</l>
<l>quid me sollicitas?</l>
<l>non sum, quo mussitas,</l>
<l>nec in euro nec in austro,</l>
<l>nec in foro nec in claustro,</l>
<l>nec in bysso vel cuculla,</l>
<l>nec in bello nec in bulla:</l>
<l>de Iericho sum veniens,</l>
<l>ploro cum sauciato,</l>
<l>quem duplex Levi transiens</l>
<l>non astitit grabato.»</l>
 
<p><emph>3.</emph></p>
<l>O vox prophetica,</l>
<l>o Nathan, predica:</l>
<l>culpa Davitica</l>
<l>patet non modica!</l>
<l>dicit Nathan: «non clamabo»,</l>
<l>«neque» David «planctum dabo»,</l>
<l>cum sit Christi rupta vestis,</l>
<l>contra Christum Christus testis.</l>
<l>ve, ve vobis, hypocrite,</l>
<l>qui culicem colatis!</l>
<l>que Cesaris sunt, reddite,</l>
<l>ut Christo serviatis!</l>
 
  </div2>
<div2 id="131a"><head>CARMEN 131a</head>
<l>Philippus Cancellarius</l>
(ca. 1170 - 1236)
 
<p><emph>1.</emph></p>
<l>Bulla fulminante</l>
<l>sub iudice tonante,</l>
<l>reo appellante,</l>
<l>sententia gravante</l>
<l>Veritas supprimitur,</l>
<l>distrahitur</l>
<l>et venditur</l>
<l>Iustitia prostante;</l>
<l>itur  |  et recurritur</l>
<l>ad Curiam, nec ante</l>
<l>quid consequitur,</l>
<l>quam exuitur  |  quadrante.</l>
 
<p><emph>2.</emph></p>
<l>Pape ianitores</l>
<l>Cerbero surdiores.</l>
<l>in spe vana plores,</l>
<l>nam etiamsi fores</l>
<l>Orphëus, quem audiit</l>
<l>Pluto deus</l>
<l>Tartareus,</l>
<l>non ideo perores,</l>
<l>malleus  |  argenteus</l>
<l>ni feriat ad fores,</l>
<l>ubi Protëus</l>
<l>variat mille colores.</l>
 
<p><emph>3.</emph></p>
<l>Si queris prebendas,</l>
<l>vitam frustra commendas;</l>
<l>mores non pretendas,</l>
<l>ne iudicem offendas!</l>
<l>frustra tuis litteris</l>
<l>inniteris;</l>
<l>moraberis</l>
<l>per plurimas kalendas –</l>
<l>tandem exspectaveris</l>
<l>a ceteris  |  ferendas,</l>
<l>paris ponderis</l>
<l>pretio nisi contendas.</l>
 
<p><emph>4.</emph></p>
<l>Iupiter, dum orat</l>
<l>Danen, frustra laborat;</l>
<l>sed eam deflorat,</l>
<l>auro dum se colorat:</l>
<l>auro nil potentius,</l>
<l>nil gratius,</l>
<l>nec Tullius</l>
<l>facundius perorat.</l>
<l>sed hos urit acrius,</l>
<l>quos amplius  |  honorat;</l>
<l>nichil iustius,</l>
<l>calidum Crassus dum vorat!</l>
 
 </div2>
<div2 n="132"><head>CARMEN 132</head>
 
<p><emph>1a.</emph></p>
<l>Iam vernali tempore</l>
<l>terra viret germine,</l>
<l>sol novo cum iubare.</l>
<l>frondent nemora,</l>
<l>candent lilia,</l>
<l>florent omnia.</l>
 
<p><emph>1b.</emph></p>
<l>Est celi serenitas,</l>
<l>aeris suavitas,</l>
<l>ventorum tranquillitas;</l>
<l>est temperies</l>
<l>clara et dies,</l>
<l>cantant volucres:</l>
 
<p><emph>2a.</emph></p>
<l>Merulus cincitat,</l>
<l>acredula rupillulat,</l>
<l>turdus truculat</l>
<l>et sturnus pusitat,</l>
<l>turtur gemitat,</l>
<l>palumbes plausitat,</l>
<l>perdix cicabat,</l>
<l>anser craccitat,</l>
<l>cignus drensat,</l>
<l>pavo paululat,</l>
<l>gallina gacillat,</l>
<l>ciconia clocturat,</l>
<l>pica concinnat,</l>
<l>hirundo et trisphat,</l>
<l>apes bombilat,</l>
<l>merops sincidulat.</l>
 
<p><emph>2b.</emph></p>
<l>Bubo bubilat</l>
<l>et guculus guculat,</l>
<l>passer sonstitiat</l>
<l>et corvus croccitat,</l>
<l>vultur pulpat,</l>
<l>accipiter pipat,</l>
<l>carrus titubat,</l>
<l>cornix garrulat,</l>
<l>aquila clangit,</l>
<l>milvus lipit,</l>
<l>anas tetrinnit,</l>
<l>graculus fringit,</l>
<l>vespertilio et stridit,</l>
<l>butio et butit,</l>
<l>grus et grurit,</l>
<l>cicada fretendit.</l>
 
<p><emph>3a.</emph></p>
<l>Onager mugilat,</l>
<l>et tigris raceat,</l>
<l>cervus docitat,</l>
<l>et verres quirritat,</l>
<l>leo rugit,</l>
<l>pardus ferit,</l>
<l>panther caurit,</l>
<l>elephans barrit,</l>
<l>linx et frennit,</l>
<l>aper frendit,</l>
<l>aries braterat,</l>
<l>ovis atque balat,</l>
<l>taurus mugit,</l>
<l>equus et hinnit.</l>
 
<p><emph>3b.</emph></p>
<l>Lepus vagit,</l>
<l>et vulpis gannit,</l>
<l>ursus uncat,</l>
<l>et lupus ululat,</l>
<l>canis latrat,</l>
<l>catulus glutinat,</l>
<l>rana coaxat,</l>
<l>anguis sibilat,</l>
<l>grillus grillat,</l>
<l>sorex desticat,</l>
<l>mus et minnit,</l>
<l>mustela drindrit,</l>
<l>sus et grunnit,</l>
<l>asinus et rudit.</l>
 
<p><emph>4.</emph></p>
<l>He sunt voces volucrum</l>
<l>necnon quadrupedum,</l>
<l>quarum modulamina</l>
<l>vincit phenix unica.</l>
 
<p><emph>5a.</emph></p>
<l>Iam horrifer Aquilo</l>
<l>suavi cedit Zephiro,</l>
<l>sole in estifero</l>
<l>degente domicilio.</l>
<l>dulcisona resonat harundo.</l>
<l>floride cum floridis</l>
<l>florent vites pampinis.</l>
<l>odorifera</l>
<l>surgunt gramina,</l>
<l>gaudet agricola.</l>
 
<p><emph>5b.</emph></p>
<l>Nunc dracones fluminum</l>
<l>scatent emanantium;</l>
<l>imber saluberrimus</l>
<l>irrigat terram funditus;</l>
<l>cataractas reserat Olimpus.</l>
<l>redolent aromata,</l>
<l>cum cinnamomo balsama.</l>
<l>virent viola,</l>
<l>rosa et ambrosia.</l>
<l>coeunt animalia.</l>
 
 </div2>
<div2 n="133"><head>CARMEN 133</head>
<p>Nomina avium</p>
 <p>
<l>Hic volucres celi  |  referam sermone fideli:</l>
<l>Accipiter, nisus,  |  capus atque ciconia, picus,</l>
<l>Pica, merops meropis,  |  larus atque loaficus, ibis,</l>
<l>Ardea vel turtur  |  seu bubo, monedula, vultur.</l>
<l>His assint aquile,  |  pitrisculus herodiusque.</l>
<l>Natura pariles  |  hic state columba, palumbes,</l>
<l>Corvus edax, cornix,  |  upupe, ficedula, perdix,</l>
<l>Noctua, fringellus  |  seu nycticorax, amarellus,</l>
<l>Milvus et inde parix,  |  onocrotalus, anser et orix,</l>
<l>Cygnus, olor, sturnus,  |  mergus turdelaque, turdus,</l>
<l>Quasquila cum merula,  |  phasianus et ortygometra,</l>
<l>Grus vel pellicanus,  |  pavo vel anas, alietus,</l>
<l>Aurificeps, cupude,  |  sepicecula cruriculeque.</l>
<l>Graculus haut deerit,  |  furfarius hic residebit,</l>
<l>Sparalus, attage,  |  mullis vaga cum struthione,</l>
<l>Sic cuculus, fulica,  |  sic psitacus atque cicada.</l>
<l>Te, vespertilio  |  vel hirundo, non reticebo.</l>
<l>Tu michi dulcisonam  |  cape, mirle celer, philomenam!</l>
<l>Laudula nulla tuum  |  fugiatve cicendula raptum!</l>
<l>Sic et lusciniam  |  cum luciliis cape parvam!</l>
<l>Nullus te passer  |  fugiat, licet hunc tegat asser!</l></p>
<l>Versu stare nequit  |  carduelis, quique recedit.</l>
 
 </div2>
<div2 n="134"><head>CARMEN 134</head>
<p>De nominibus ferarum</p>
 <p>
<l>Nomina paucarum  |  sunt hic socianda ferarum.</l>
<l>Sed leo sit primus,  |  qui cunctarum basilëus.</l>
<l>Hunc panthera, tigris  |  comitentur cum leopardis.</l>
<l>Rhinoceros sevus  |  comprenditur atque camelus.</l>
<l>Hinc etiam validos  |  elephantes iungo vel uros.</l>
<l>Bubalus, alx, pardus  |  velox nimiumque dromedus,</l>
<l>Ursus, aper, cervus  |  avide sumuntur in esus,</l>
<l>Hinnulus et caprea,  |  capricornus, simia, spinga,</l>
<l>Lynx, lupus atque lepus,  |  vulpes, vulpecula, melus,</l>
<l>Martarus et mygale,  |  luter, castor tebelusque,</l>
<l>Mus, mustela, sorex,  |  glis gliris hyenaque cimex.</l>
<l>Copulo spiriolum;  |  reliquorum do tibi nullum.</l></p>
 
 </div2>
<div2 n="135"><head>CARMEN 135</head>
 
<p><emph>1.</emph></p>
<l>Cedit, hiems, tua durities;</l>
<l>frigor abit, rigor et glacies</l>
<l>brumalis et feritas, rabies,</l>
<l>torpor et improba segnities,</l>
<l>pallor et ira, dolor, macies.</l>
 
<p><emph>2.</emph></p>
<l>Veris adest elegans acies,</l>
<l>clara nitet sine nube dies,</l>
<l>nocte micant Pliadum facies;</l>
<l>grata datur modo temperies,</l>
<l>temporis optima mollities.</l>
 
<p><emph>3.</emph></p>
<l>Est pura mundi superficies,</l>
<l>gramine redolent planities,</l>
<l>induitur foliis abies,</l>
<l>picta canit volucrum series,</l>
<l>prata virent, iuvenum requies.</l>
 
<p><emph>4.</emph></p>
<l>Nunc, Amor aureus, advenies,</l>
<l>indomitos tibi subicies.</l>
<l>tendo manus; michi quid facies?</l>
<l>quam dederas, rogo, concilies,</l>
<l>et dabitur saliens aries!</l>
 
  </div2>
<div2 id="135a"><head>CARMEN 135a</head>
<l>Walther von der Vogelweide</l>
(ca. 1170 - ca. 1230)
 
<l>Der starche winder hat uns uerlan,</l>
<l>div sumerçit ist schone getan;</l>
<l>walt vnde heide sih ih nu an,</l>
<l>lovp vnde blůmen, chle wolgetan;</l>
<l>dauon mag uns frovde nimmer zergan.</l>
 
 </div2>
<div2 n="136"><head>CARMEN 136</head>
 
<p><emph>1.</emph></p>
<l>Omnia sol temperat</l>
<l>purus et subtilis,</l>
<l>nova mundo reserat</l>
<l>facies Aprilis;</l>
<l>ad amorem properat</l>
<l>animus herilis,</l>
<l>et iocundis imperat</l>
<l>deus puerilis.</l>
 
<p><emph>2.</emph></p>
<l>Rerum tanta novitas</l>
<l>in sollemni vere</l>
<l>et veris auctoritas</l>
<l>iubet nos gaudere.</l>
<l>vices prebet solitas;</l>
<l>et in tuo vere</l>
<l>fides est et probitas</l>
<l>tuum retinere.</l>
 
<p><emph>3.</emph></p>
<l>Ama me fideliter!</l>
<l>fidem meam nota:</l>
<l>de corde totaliter</l>
<l>et ex mente tota</l>
<l>sum presentialiter</l>
<l>absens in remota.</l>
<l>quisquis amat aliter,</l>
<l>volvitur in rota.</l>
 
  </div2>
<div2 id="136a"><head>CARMEN 136a</head>
 
<l>Solde ih noch den tach geleben,</l>
<l>daç ih wunschen solde</l>
<l>nah der, div mir frovde geben</l>
<l>nach, ob si noh wolde!</l>
<l>min herçe můz nah ir streben;</l>
<l>mohtih si han holde,</l>
<l>so wolde ih in wunne sweben,</l>
<l>swere ih nimmer dolde.</l>
 
 </div2>
<div2 n="137"><head>CARMEN 137</head>
 
<p><emph>1.</emph></p>
<l>Ver redit optatum</l>
<l>cum gaudio,</l>
<l>flore decoratum</l>
<l>purpureo.</l>
<l>aves edunt cantus  |  quam dulciter!</l>
<l>revirescit nemus,</l>
<l>campus est amenus</l>
<l>totaliter.</l>
 
<p><emph>2.</emph></p>
<l>Iuvenes, ut flores</l>
<l>accipiant</l>
<l>et se per odores</l>
<l>reficiant,</l>
<l>virgines assumant  |  alacriter</l>
<l>et eant in prata</l>
<l>floribus ornata</l>
<l>communiter!</l>
 
  </div2>
<div2 id="137a"><head>CARMEN 137a</head>
 
<l>Springerwir den reigen</l>
<l>nu, vrowe min!</l>
<l>vrovn uns gegen den meigen!</l>
<l>uns chumet sin schin.</l>
<l>der winder der heiden  |  tet senediv not;</l>
<l>der ist nu çergangen,</l>
<l>si ist wunnechlich bevangen</l>
<l>von blůmen rot.</l>
 
 </div2>
<div2 n="138"><head>CARMEN 138</head>
 
<p><emph>1.</emph></p>
<l>Veris leta facies</l>
<l>mundo propitiatur,</l>
<l>hiemalis acies</l>
<l>victa iam fugatur.</l>
<l>in vestitu vario</l>
<l>Flora principatur,</l>
<l>nemorum dulcisono</l>
<l>que cantu celebratur.</l>
 
<p><emph>2.</emph></p>
<l>Flore fusus gremio</l>
<l>Phebus novo more</l>
<l>risum dat, hoc vario</l>
<l>iam stipate flore.</l>
<l>Zephyrus nectareo</l>
<l>spirans it odore.</l>
<l>certatim pro bravio</l>
<l>curramus . . . . . . ore!</l>
 
<p><emph>3.</emph></p>
<l>Litteratos convocat</l>
<l>decus virginale;</l>
<l>laicorum execrat</l>
<l>pecus bestiale.</l>
<l>cunctos amor incitat,</l>
<l>numen generale;</l>
<l>Venus se communicat,</l>
<l>per iubar estivale.</l>
 
<p><emph>4.</emph></p>
<l>Citharizat cantico</l>
<l>dulcis philomena;</l>
<l>flore rident vario</l>
<l>prata iam serena;</l>
<l>turba salit avium</l>
<l>silve per amena;</l>
<l>chorus promit virginum</l>
<l>iam gaudia millena.</l>
 
  </div2>
<div2 id="138a"><head>CARMEN 138a</head>
 
<l>In liehter varwe stat der walt,</l>
<l>der vogele schal nu donet,</l>
<l>div wunne ist worden manichvalt;</l>
<l>des meien tugende chronet</l>
<l>senide liebe; wer were alt,</l>
<l>da sih div çit so schonet?</l>
<l>her meie, iv ist der bris geçalt!</l>
<l>der winder si gehonet!</l>
 
 </div2>
<div2 n="139"><head>CARMEN 139</head>
 
<p><emph>1.</emph></p>
<l>Tempus transit horridum,</l>
<l>frigus hiemale,</l>
<l>redit, quod est placidum,</l>
<l>tempus estivale.</l>
<l>quod cum Amor exigit</l>
<l>sibi principale,</l>
<l>qui Amorem diligit,</l>
<l>dicat ei vale!</l>
 
<p><emph>2.</emph></p>
<l>Mutatis temporibus</l>
<l>tellus parit flores,</l>
<l>pro diversis floribus</l>
<l>variat colores.</l>
<l>variis coloribus</l>
<l>prata dant odores,</l>
<l>philomena cantibus</l>
<l>suscitat amores.</l>
 
<p><emph>3.</emph></p>
<l>Quisquis amat, gaudeat</l>
<l>tempus se videre,</l>
<l>in quo sua debeat</l>
<l>gaudia tenere!</l>
<l>et cum Amor floreat,</l>
<l>qui iubet gaudere,</l>
<l>iam non sit, qui audeat</l>
<l>inter nos lugere!</l>
 
<p><emph>4.</emph></p>
<l>Unam quidem postulo</l>
<l>tantum michi dari,</l>
<l>cuius quidem osculo</l>
<l>potest mors vitari.</l>
<l>huic amoris vinculo</l>
<l>cupio ligari;</l>
<l>dulce est, hoc iaculo</l>
<l>velle vulnerari</l>
 
<p><emph>5.</emph></p>
<l>Si post vulnus risero,</l>
<l>dulcis est lesura;</l>
<l>si post risum flevero –</l>
<l>talis est natura;</l>
<l>sed cum etas venerit</l>
<l>senectutis dura,</l>
<l>lugeat, quod fecero,</l>
<l>pro pena futura.</l>
 
<p><emph>6.</emph></p>
<l>Sed quod eam diligo,</l>
<l>mira res videtur;</l>
<l>onus est, quo alligor,</l>
<l>et vix sustinetur.</l>
<l>unum de me iudico,</l>
<l>quod verum habetur:</l>
<l>morior, quam eligo</l>
<l>nisi michi detur.</l>
 
  </div2>
<div2 id="139a"><head>CARMEN 139a</head>
 
<l>Zergangen ist der winder chalt,</l>
<l>der mih so sere můte,</l>
<l>gelovbet stat der grůne walt;</l>
<l>des frovet sih min gemůte.</l>
<l>nieman chan nu werden alt!</l>
<l>vrovde han ih manichualt</l>
<l>von eines wibes gůte.</l>
 
 </div2>
<div2 n="140"><head>CARMEN 140</head>
 
<p><emph>1.</emph></p>
<l>Terra iam pandit gremium  |  vernali lenitate,</l>
<l>quod gelu triste clauserat  |  brumali feritate.</l>
<l>dulci venit strepitu  |  Favonius cum vere,</l>
<l>sevum spirans Boreas  |  nos cessat commovere.</l>
<l>tam grata rerum novitas  |  quem patitur silere?</l>
 
<p><emph>2.</emph></p>
<l>Nunc ergo canunt volucres,  |  nunc cantum promunt iuvenes,</l>
. . . . . . . . . . . . .  |  . . . . . . . . . . . . . . . .
<l>modo ferro durior  |  est, quem non mollit Venus,</l>
<l>et saxo frigidior,  |  qui non est igne plenus.</l>
<l>pellantur nubes animi,  |  dum aer est serenus!</l>
 
<p><emph>3.</emph></p>
<l>Ecce iam vernant omnia  |  fructu redivivo,</l>
<l>pulso per temperiem  |  tam frigore nocivo.</l>
<l>tellus feta sui par-  |  tus grande decus, flores</l>
<l>gignit odoriferos  |  nec non multos colores.</l>
<l>Catonis visis talibus  |  immutarentur mores!</l>
 
<p><emph>4.</emph></p>
<l>Fronde nemus induitur,  |  iam canit philomena,</l>
<l>cum variis coloribus  |  iam prata sunt amena.</l>
<l>spatiari dulce est  |  per loca nemorosa,</l>
<l>dulcius est carpere  |  iam lilium cum rosa,</l>
<l>dulcissimum est ludere  |  cum virgine formosa!</l>
 
<p><emph>5.</emph></p>
<l>Verum, cum mente talia  |  recensens oblectamina,</l>
<l>sentio, quod anxia  |  fiunt mea precordia:</l>
<l>si friget, in qua ardeo,  |  nec michi vult calere,</l>
<l>quid tunc cantus volucrum  |  michi queunt valere,</l>
<l>quid tunc veris presentia?  |  iam hiems erit vere!</l>
 
  </div2>
<div2 id="140a"><head>CARMEN 140a</head>
 
<l>Nu suln wir alle frovde han,</l>
 
<l>die zit mit sange wol began!</l>
<l>wir sehen blůmen stan,</l>
<l>div heide ist wunnechclich getan.</l>
<l>tanzen, reien, springerwir  |  mit frovde vnde ovch mit schalle!</l>
<l>daz zimet gůten chinden als iz sol;  |  nu schinphen mit dem balle!</l>
<l>min vrowe ist ganzer tugende vol;  |  ih wiez, wiez iv geualle.</l>
 
 </div2>
<div2 n="141"><head>CARMEN 141</head>
 
<p><emph>1a.</emph></p>
<l>Florent omnes arbores,</l>
<l>dulce canunt volucres;</l>
<l>revirescunt frutices,</l>
<l>congaudete, iuvenes!</l>
 
<p><emph>1b.</emph></p>
<l>Meror abit squalidus,</l>
<l>Amor adit calidus!</l>
<l>superat velocius,</l>
<l>qui non amat ocius.</l>
 
<p><emph>1c.</emph></p>
<l>Virgo tu pulcherrima,</l>
<l>cum non sis acerrima,</l>
<l>verba das asperrima,</l>
<l>sicut sis deterrima.</l>
 
<p><emph>1d.</emph></p>
<l>Viribus infirmior</l>
<l>ab Amore ferior,</l>
<l>vulnera experior;</l>
<l>si non sanas, morior.</l>
 
<p><emph>1e.</emph></p>
<l>«Quid tu captas, iuvenis?</l>
<l>queris, que non invenis.</l>
. . . . . . . . . . . . . . .
. . . . . . . . . . . . . . .
 
<p><emph>1f.</emph></p>
<l>Mecum queris ludere –</l>
<l>nulli me coniungere,</l>
<l>cum Phenice complice</l>
<l>vitam volo ducere.»</l>
 
<p><emph>2a.</emph></p>
<l>Sed Amor durus est,</l>
<l>ferus est,</l>
<l>fortis est.</l>
<l>qui nos vincit iuvenes,</l>
<l>vincat et iuvenculas</l>
<l>ultra modum rigidas!</l>
 
<p><emph>2b.</emph></p>
<l>«Video dictis his,</l>
<l>quid tu vis,</l>
<l>quid tu sis,</l>
<l>quod amare bene scis;</l>
<l>et amari valeo,</l>
<l>et iam intus ardeo.»</l>
 
  </div2>
<div2 id="141a"><head>CARMEN 141a</head>
 
<l>Div heide  |  grůnet vnde der walt.</l>
<l>stolçe meide,  |  wesent palt!</l>
<l>die volgele singent manichualt,</l>
<l>zergangen ist der winder chalt.</l>
 
 </div2>
<div2 n="142"><head>CARMEN 142</head>
 
<p><emph>1.</emph></p>
<l>Tempus adest floridum,  |  surgunt namque flores</l>
<l>vernales; mox in omnibus  |  immutantur mores.</l>
<l>hoc, quod frigus leserat,  |  reparant calores;</l>
<l>cernimus hoc fieri  |  per multos colores.</l>
 
<p><emph>2.</emph></p>
<l>Stant prata plena floribus,  |  in quibus nos ludamus!</l>
<l>virgines cum clericis  |  simul procedamus,</l>
<l>per amorem Veneris  |  ludum faciamus,</l>
<l>ceteris virginibus  |  ut hoc referamus!</l>
 
<p><emph>3.</emph></p>
<l>«O dilecta domina,  |  cur sic alienaris?</l>
<l>an nescis, o carissima,  |  quod sic adamaris?</l>
<l>si tu esses Helena,  |  vellem esse Paris!</l>
<l>tamen potest fieri  |  noster amor talis.»</l>
 
  </div2>
<div2 id="142a"><head>CARMEN 142a</head>
 
<l>Ih solde eines morgenes gan</l>
<l>eine wise breite;</l>
<l>do sah ih eine maget stan,</l>
<l>div grůzte mih bereite.</l>
<l>si sprah: «liebe, war wend ir?</l>
<l>durfent ir geleite?</l>
<l>gegen den fůzen neig ih ir,</l>
<l>gnade ih ir des seite.</l>
 
 </div2>
<div2 n="143"><head>CARMEN 143</head>
 
<p><emph>1.</emph></p>
<l>Ecce gratum</l>
<l>et optatum</l>
<l>ver reducit gaudia:</l>
<l>purpuratum</l>
<l>floret pratum,</l>
<l>sol serenat omnia.</l>
<l>iam iam cedant tristia!</l>
<l>estas redit,</l>
<l>nunc recedit</l>
<l>hiemis sevitia.</l>
 
<p><emph>2.</emph></p>
<l>Iam liquescit</l>
<l>et decrescit</l>
<l>grando, nix et cetera;</l>
<l>bruma fugit,</l>
<l>et iam sugit</l>
<l>veris tellus ubera.</l>
<l>illi mens est misera,</l>
<l>qui nec vivit</l>
<l>nec lascivit</l>
<l>sub estatis dextera!</l>
 
<p><emph>3.</emph></p>
<l>Gloriantur</l>
<l>et letantur</l>
<l>in melle dulcedinis,</l>
<l>qui conantur,</l>
<l>ut utantur</l>
<l>premio Cupidinis.</l>
<l>simus iussu Cypridis</l>
<l>gloriantes</l>
<l>et letantes</l>
<l>pares esse Paridis!</l>
 
  </div2>
<div2 id="143a"><head>CARMEN 143a</head>
<l>Reimar (MF 203,10)</l>
(ca. 1190/1210)
 
<l>«Ze niwen vrovden stat min můt</l>
 
<l>hohe,» sprah ein schone wip.</l>
<l>«ein ritter minen willen tůt;</l>
<l>der hat geliebet mir den lip.</l>
<l>ich wil im iemmer holder sin</l>
<l>danne deheinem mage min;</l>
<l>ih erzeige ime wibes triwe schin.»</l>
 
 </div2>
<div2 n="144"><head>CARMEN 144</head>
 
<p><emph>1.</emph></p>
<l>Iam iam virent prata,  |  iam iam virgines</l>
<l>iocundantur, terre  |  ridet facies.</l>
<l>estas nunc apparuit,</l>
<l>ornatusque florum  |  lete claruit.</l>
 
<p><emph>2.</emph></p>
<l>Nemus revirescit,  |  frondent frutices,</l>
<l>hiems seva cessit;  |  leti, iuvenes,</l>
<l>congaudete floribus!</l>
<l>amor allicit vos iam virginibus.</l>
 
<p><emph>3.</emph></p>
<l>Ergo militemus  |  simul Veneri</l>
<l>tristia vitemus  |  nosque teneri!</l>
<l>visus et colloquio,</l>
<l>spes amorque trahant  |  nos ad gaudia!</l>
 
  </div2>
<div2 id="144a"><head>CARMEN 144a</head>
 
<l>Ich han gesehen, daz mir in dem herçen sanfte tuot:</l>
<l>des grůnen lovbes pin ich worden wolgemůt;</l>
<l>div heide wunnechlichen stat;</l>
<l>mir ist liep, daz si also uil der schonen blůmen hat.</l>
 
 </div2>
<div2 n="145"><head>CARMEN 145</head>
 
<p><emph>1.</emph></p>
<l>Musa venit carmine;</l>
<l>dulci modulamine</l>
<l>pariter cantemus!</l>
<l>ecce virent omnia:  |  prata, rus et nemus.</l>
 
<p><emph>2.</emph></p>
<l>Mane garrit laudila,</l>
<l>lupilulat acredula;</l>
<l>iubente natura</l>
<l>philomena queritur  |  antiqua de iactura.</l>
 
<p><emph>3.</emph></p>
<l>Hirundo iam finsat,</l>
<l>cygnus dulce trinxat</l>
<l>memorando fata,</l>
<l>cuculat et cuculus  |  per nemora vernata.</l>
 
<p><emph>4.</emph></p>
<l>Pulchre cantant volucres;</l>
<l>terre nitet facies</l>
<l>vario colore</l>
<l>et in partum solvitur  |  redolens odore.</l>
 
<p><emph>5.</emph></p>
<l>Late pandit tilia</l>
<l>frondes, ramos, folia;</l>
<l>thymus est sub ea</l>
<l>viridi cum gramine,  |  in quo fit chorea.</l>
 
<p><emph>6.</emph></p>
<l>Patet et in gramine</l>
<l>iocundo rivus murmure;</l>
<l>locus est festivus.</l>
<l>ventus cum temperie  |  susurrat tempestivus.</l>
 
  </div2>
<div2 id="145a"><head>CARMEN 145a</head>
 
<l>Uvere div werlt alle min</l>
<l>von deme mere unze an den Rin,</l>
<l>des wolt ih mih darben,</l>
<l>daz chunich . . . . . von Engellant  |  lege an minem arme!</l>
 
 </div2>
<div2 n="146"><head>CARMEN 146</head>
 
<p><emph>1.</emph></p>
<l>Tellus flore vario vestitur</l>
<l>et veris presentia sentitur,</l>
<l>philomena dulciter  |  modulans auditur;</l>
<l>sic hiemis sevitia finitur.</l>
 
<p><emph>2.</emph></p>
<l>Rubent gene, coma disgregata</l>
<l>fronte cedit parum inclinata;</l>
<l>tota ridet facies;  |  felix et beata,</l>
<l>que tantis est virtutibus ornata!</l>
 
<p><emph>3.</emph></p>
<l>Gracilis sub cingulo de more</l>
<l>ista vincit balsamum odore;</l>
<l>felix, qui cum virgine  |  fruitur sopore!</l>
<l>hic deis adequabitur honore.</l>
 
<p><emph>4.</emph></p>
<l>Distant supercilia decenti</l>
<l>et equali spatio ridenti.</l>
<l>os invitat osculum  |  simile poscenti;</l>
<l>subvenias, mi domina, cadenti!</l>
 
<p><emph>5.</emph></p>
<l>Vulneratus nequeo sanari,</l>
<l>nulla vite poterit spes dari,</l>
<l>nisi me pre ceteris  |  velis consolari,</l>
<l>que cuncta vincis forma singolari!</l>
 
  </div2>
<div2 id="146a"><head>CARMEN 146a</head>
 
<l>Nahtegel, sing einen don mit sinne</l>
<l>miner hohgemůten chuniginne!</l>
<l>chunde ir, daz min steter můt  |  vnde min herçe brinne</l>
<l>nah irm sůzen libe vnde nah ir minne!</l>
 
 </div2>
<div2 n="147"><head>CARMEN 147</head>
 
<p><emph>1.</emph></p>
<l>Si de more</l>
<l>cum honore</l>
<l>lete viverem</l>
<l>nec meroris</l>
<l>nec doloris</l>
<l>librum legerem,</l>
<l>salutarem gramina,</l>
<l>me novarem,</l>
<l>mundo darem</l>
<l>nova carmina.</l>
 
<p><emph>2.</emph></p>
<l>Tamen cano,</l>
<l>sed de vano</l>
<l>statu Veneris,</l>
<l>cuius Paris</l>
<l>et scolaris</l>
<l>sum cum ceteris</l>
<l>qui noverunt varia</l>
<l>decantare,</l>
<l>veri dare</l>
<l>sua gaudia.</l>
 
<p><emph>3.</emph></p>
<l>Cutis aret,</l>
<l>quia caret</l>
<l>leto pectore;</l>
<l>curans curo;</l>
<l>de futuro</l>
<l>timens tempore</l>
<l>nequeo cum talibus</l>
<l>accubare</l>
<l>vel durare</l>
<l>sub rivalibus.</l>
 
  </div2>
<div2 id="147a"><head>CARMEN 147a</head>
<l>Reimar (MF 203,10)</l>
(ca. 1190/1210)
 
<l>Sage, daz ih dirs iemmer lone:</l>
<l>hast du den uil lieben man gesehen?</l>
<l>ist iz war, lebet er so schone,</l>
<l>als si sagent vnde ih dih hore iehen?</l>
<l>«vrowe, ih sah in: er ist vro;</l>
<l>sin herçe stat, ob ir gebietet, iemmer ho.»</l>
 
 </div2>
<div2 n="148"><head>CARMEN 148</head>
 
<p><emph>1a.</emph></p>
<l>Floret tellus floribus,</l>
<l>variis coloribus,</l>
<l>floret et cum gramine.</l>
 
<p><emph>1b.</emph></p>
<l>Faveant amoribus</l>
<l>iuvenes cum moribus</l>
<l>vario solamine!</l>
 
<p><emph>1c.</emph></p>
<l>Venus assit omnibus</l>
<l>ad eam clamantibus,</l>
<l>assit cum Cupidine!</l>
 
<p><emph>1d.</emph></p>
<l>Assit iam iuvenibus</l>
<l>iuvamen poscentibus,</l>
<l>ut prosint his domine!</l>
 
<p><emph>2a.</emph></p>
<l>Venus, que est et erat,</l>
<l>tela sua proferat</l>
<l>in amantes puellas!</l>
 
<p><emph>2b.</emph></p>
<l>Que amantes munerat,</l>
<l>iuvenes non conterat</l>
<l>nec pulchras domicellas!</l>
 
  </div2>
<div2 id="148a"><head>CARMEN 148a</head>
 
<p><emph>1.</emph></p>
<l>Nu sin stolz vnde hovisch,</l>
<l>nu sin stolz vnde houisch,</l>
<l>nu sin houisch vnde stolz!</l>
 
<p><emph>2.</emph></p>
<l>Venus schivzet iren bolz,</l>
<l>Uenus schivzet irn bolz,</l>
<l>Uenus schivzet irn bolz!</l>
 
 </div2>
<div2 n="149"><head>CARMEN 149</head>
 
<p><emph>1.</emph></p>
<l>Floret silva nobilis</l>
<l>floribus et foliis.</l>
<l>ubi est antiquus</l>
<l>meus amicus?</l>
<l>hinc equitavit!</l>
<l>eia! quis me amabit?</l>
<p>Refl.</p>
<l>Floret silva undique;</l>
<l>nah mime gesellen ist mir we!</l>
 
<p><emph>2.</emph></p>
<l>Grůnet der walt allenthalben.</l>
<l>wa ist min geselle also lange?</l>
<l>der ist geriten hinnen.</l>
<l>owi! wer sol mich minnen?</l>
 
 </div2>
<div2 n="150"><head>CARMEN 150</head>
 
<p><emph>1.</emph></p>
<l>Redivivo vernat flore</l>
<l>tellus, que tam diu marcuit,</l>
<l>et vernali sol calore</l>
<l>pulso brume statu claruit.</l>
<l>iam philomena dulciter</l>
<l>dulcisonis concentibus  |  delectat cor suaviter.</l>
 
<p><emph>2.</emph></p>
<l>Estas nunc tenella vestit</l>
<l>fronde nuditatem arborum.</l>
<l>puellaris turba gestit</l>
<l>florem contemplari nemorum.</l>
<l>hanc sequatur cum gaudio</l>
<l>iam iuvenum militia,  |  dulcis et leta contio!</l>
 
<p><emph>3.</emph></p>
<l>Ergo leti aspirantes</l>
<l>dulcem rerum ad temperiem</l>
<l>iocundemur, gratulantes</l>
<l>Veneream ad blanditiem</l>
<l>et aurea Cupidinis</l>
<l>ad iacula! sit animus  |  velox ad cultum virginis!</l>
 
  </div2>
<div2 id="150a"><head>CARMEN 150a</head>
<l>Heinrich von Morungen (MF 142,19)</l>
(ca. 1190/1220)
 
<l>Ich pin cheiser ane chrone</l>
<l>vnde ane lant: daz meine ih an dem můt;</l>
<l>ern gestůnt mir nie so schone.</l>
<l>wol ir liebe, div mir sanfte tůt!</l>
<l>daz machet mir ein vrowe gůt.</l>
<l>ih wil ir dienen iemmer mer;  |  ih engesah nie wip so wol gemůt.</l>
 
 </div2>
<div2 n="151"><head>CARMEN 151</head>
 
<p><emph>1.</emph></p>
<l>Virent prata  |  hiemata</l>
<l>tersa rabie,</l>
<l>florum data  |  mundo grata</l>
<l>rident facie.</l>
<l>solis radio</l>
<l>nitent, albent,  |  rubent, candent,</l>
<l>veris, ritus iura pandent</l>
<l>ortu vario.</l>
 
<p><emph>2.</emph></p>
<l>Aves dulci melodia</l>
<l>sonant garrule,</l>
<l>omni via  |  voce pia</l>
<l>volant sedule,</l>
<l>et in nemore</l>
<l>frondes, flores  |  et odores</l>
<l>sunt; ardescunt iuniores</l>
<l>hoc in tempore.</l>
 
<p><emph>3.</emph></p>
<l>Congregatur,  |  augmentatur</l>
<l>cetus iuvenum,</l>
<l>adunatur,  |  colletatur</l>
<l>chorus virginum;</l>
<l>et sub tilia</l>
<l>ad choreas  |  Venereas</l>
<l>salit mater, inter eas</l>
<l>sua filia.</l>
 
<p><emph>4.</emph></p>
<l>Restat una,  |  quam fortuna</l>
<l>dante veneror,</l>
<l>clarens luna  |  oportuna,</l>
<l>ob quam vulneror</l>
<l>dans suspiria.</l>
<l>preelecta,  |  simplex, recta</l>
<l>cordi meo est invecta</l>
<l>mutans tristia.</l>
 
<p><emph>5.</emph></p>
<l>Quam dum cerno,  |  de superno</l>
<l>puto vergere.</l>
<l>cuncta sperno,  |  donec sterno</l>
<l>solam Venere.</l>
<l>hanc desidero</l>
<l>ulnis plecti  |  et subnecti,</l>
<l>loco leto  |  in secreto</l>
<l>si contigero.</l>
 
  </div2>
<div2 id="151a"><head>CARMEN 151a</head>
<l>Walter von der Vogelweide (51,29,3)</l>
(ca. 1170 - ca. 1230)
 
<l>So wol dir, meie, wie du scheidest</l>
<l>allez ane haz!</l>
<l>wie wol du die bovme cleidest</l>
<l>vnde die heide baz!</l>
<l>div hat varue me.)</l>
<l>«du bist churçer, ih pin langer!»</l>
<l>also stritent si uf dein anger,</l>
<l>blůmen vnde chle.</l>
 
 </div2>
<div2 n="152"><head>CARMEN 152</head>
 
<p><emph>1.</emph></p>
<l>Estas non apparuit  |  preteritis temporibus,</l>
<l>que sic clara fuerit;  |  ornantur prata floribus.</l>
<p>Refl.</p>
<l>Aves nunc in silva canunt</l>
<l>et canendo dulce garriunt.</l>
 
<p><emph>2.</emph></p>
<l>Iuno lovem superat  |  amore maritali;</l>
<l>Mars a Vulcano capitur  |  rete artificiali.</l>
<p>Refl.</p>
<l>Aves nunc in silva canunt</l>
<l>et canendo dulce garriunt.</l>
 
<p><emph>3.</emph></p>
<l>In exemplum Veneris  |  hec fabula proponitur;</l>
<l>Phebus Daphnem sequitur,  |  Europa tauro luditur.</l>
<p>Refl.</p>
<l>Aves nunc in silva canunt</l>
<l>et canendo dulce garriunt.</l>
 
<p><emph>4.</emph></p>
<l>Amor querit iuvenes, ut ludant cum virginibus;</l>
<l>Venus despicit senes, qui impleti sunt doloribus.</l>
<p>Refl.</p>
<l>Aves nunc in silva canunt</l>
<l>et canendo dulce garriunt.</l>
 
  </div2>
<div2 id="152a"><head>CARMEN 152a</head>
 
<l>Ich gesach den sumer nie, daz er so schone duhte mich:</l>
<l>mit menigen blůmen wolgetan div heide hat gezieret sih.</l>
<l>sanges ist der walt so vol;</l>
<l>div zit div tůt den chleinen volgelen wol.</l>
 
 </div2>
<div2 n="153"><head>CARMEN 153</head>
 
<p><emph>1.</emph></p>
<l>Tempus transit gelidum,</l>
<l>mundus renovatur,</l>
<l>verque redit floridum,</l>
<l>forma rebus datur.</l>
<l>avis modulatur,</l>
<l>modulans letatur</l>
. . . . . . . . . . . .
. . . . . . . . . . . .
<l>lucidior</l>
<l>et lenior</l>
<l>aer iam serenatur;</l>
<l>iam florea,</l>
<l>iam frondea</l>
<l>silva comis densatur.</l>
 
<p><emph>2.</emph></p>
<l>Ludunt super gramina</l>
<l>virgines decore,</l>
<l>quarum nova carmina</l>
<l>dulci sonant ore.</l>
<l>annuunt favore</l>
<l>volucres canore,</l>
<l>favet et odore</l>
<l>tellus picta flore.</l>
<l>cor igitur</l>
<l>et cingitur</l>
<l>et tangitur  |  amore,</l>
<l>virginibus</l>
<l>et avibus</l>
<l>strepentibus sonore</l>
 
<p><emph>3.</emph></p>
<l>Tendit modo retia</l>
<l>puer pharetratus;</l>
<l>cui deorum curia</l>
<l>prebet famulatus,</l>
<l>cuius dominatus</l>
<l>nimium est latus,</l>
<l>per hunc triumphatus</l>
<l>sum et sauciatus:</l>
<l>pugnaveram</l>
<l>et fueram</l>
<l>in primis reluctatus,</l>
<l>sed iterum</l>
<l>per puerum</l>
<l>sum Veneri prostratus.</l>
 
<p><emph>4.</emph></p>
<l>Unam, huius vulnere</l>
<l>saucius, amavi,</l>
<l>quam sub firmo federe</l>
<l>michi copulavi.</l>
<l>fidem, quam iuravi,</l>
<l>numquam violavi;</l>
<l>rei tam suavi</l>
<l>totum me dicavi.</l>
<l>quam dulcia</l>
<l>sunt basia</l>
<l>puelle!  |  iam gustavi:</l>
<l>nec cinnamum</l>
<l>et balsamum</l>
<l>esset tam dulce favi!</l>
 
  </div2>
<div2 id="153a"><head>CARMEN 153a</head>
 
<l>Vrowe, ih pin dir undertan</l>
<l>des la mich geniezen!</l>
<l>ih diene dir, so ih beste chan;</l>
<l>des wil dih verdriezen.</l>
<l>nu wil du mine sinne</l>
<l>mit dime gewalte sliezen.</l>
<l>nu woldih diner minne</l>
<l>vil sůze wunne niezen.</l>
<l>vil reine wip,</l>
<l>din schoner lip</l>
<l>wil mih ze sere schiezen!</l>
<l>uz dime gebot</l>
<l>ih nimmer chume,</l>
<l>obz alle wibe hiezen!</l>
 
 </div2>
<div2 n="154"><head>CARMEN 154</head>
 
<l>Est Amor alatus  |  puer et levis, est pharetratus.</l>
<l>Etas amentem  |  probat et ratione carentem;</l>
<l>Vulnificus pharetra  |  signatur, mobilis ala;</l>
<l>Nudus formatur,  |  quia nil est, quo teneatur.</l>
<l>Insipiens, fugitans,  |  temeraria tela cruentans</l>
<l>Mittit pentagonas  |  nervo stridente sagittas,</l>
<l>Quod sunt quinque modi,  |  quibus associamur amori:</l>
<l>Visus; colloquium;  |  tactus; compar labiorum</l>
<l>Nectaris alterni  |  permixtio, commoda fini;</l>
<l>In lecto quintum  |  tacite Venus exprimit actum.</l>
</div2>
<div2 n="155"><head>CARMEN 155</head>
 
<p><emph>1.</emph></p>
<l>Quam pulchra nitet facie,</l>
<l>que cordis trahit intima!</l>
<l>hec est, de cuius specie</l>
<l>omnis amans dat plurima</l>
<l>cum fletibus suspiria.</l>
<l>hec processit de regia</l>
<l>prole. multa</l>
<l>dat hec et aufert gaudia.</l>
 
<p><emph>2.</emph></p>
<l>Hec est, que caret macula</l>
<l>totaliter. venenea</l>
<l>traiecit Amor iacula</l>
<l>ob hoc in mei viscera</l>
<l>cordis. quapropter langueo,</l>
<l>quod promere erubeo.</l>
<l>sic estuo,</l>
<l>eius igne exardeo.</l>
 
<p><emph>3.</emph></p>
<l>Sitio, quod igniferos</l>
<l>dolores fero. sedule</l>
<l>si non exoro superos:</l>
<l>Altitonum cum Hercule</l>
<l>et Iunonem cum Pallade</l>
<l>et Helenam cum Venere,</l>
<l>non prospere</l>
<l>hanc me continget vincere.</l>
 
  </div2>
<div2 id="155a"><head>CARMEN 155a</head>
 
<l>Si ist schoener den urowe Dido was,</l>
<l>si ist schoener denne vrowe Helena,</l>
<l>si ist schoener denne vrowe Pallas,</l>
<l>si ist schoener denne vrowe Ecuba;</l>
<l>si ist minnechlicher denne vrowe Isabel</l>
<l>unde urolicher denne Gaudile;</l>
<l>mines hercen chle</l>
<l>ist tugunde richer denne Baldine.</l>
 
 </div2>
<div2 n="156"><head>CARMEN 156</head>
<l>De vere</l>
 
<p><emph>1.</emph></p>
<l>Salve, ver optatum,</l>
<l>amantibus gratum,</l>
<l>gaudiorum</l>
<l>fax, multorum</l>
<l>florum incrementum!</l>
<l>multitudo florum</l>
<l>et color colorum,</l>
<l>salvetote</l>
<l>et estote</l>
<l>iocorum augmentum!</l>
<l>dulcis avium concentus</l>
<l>sonat; gaudeat iuventus!</l>
<l>hiems seva transiit,  |  nam lenis spirat ventus.</l>
 
<p><emph>2.</emph></p>
<l>Tellus purpurata</l>
<l>floribus, et prata</l>
<l>revirescunt,</l>
<l>umbre crescunt,</l>
<l>nemus redimitur.</l>
<l>lascivit natura</l>
<l>omnis creatura</l>
<l>leto vultu,</l>
<l>claro cultu</l>
<l>Amor investitur.</l>
<l>Venus subditos titillat,</l>
<l>dum nature nectar stillat;</l>
<l>sic ardor Venereus  |  amantibus scintillat.</l>
 
<p><emph>3.</emph></p>
<l>O quam felix hora,</l>
<l>in qua tam decora</l>
<l>sumpsit vitam</l>
<l>sic politam,</l>
<l>amenam, iocundam!</l>
<l>o quam crines flavi!</l>
<l>in ea nil pravi</l>
<l>scio fore,</l>
<l>in amore</l>
<l>nescio secundam.</l>
<l>frons nimirum coronata,</l>
<l>supercilia nigrata</l>
<l>et ad Iris formulam  |  in fine recurvata.</l>
 
<p><emph>4.</emph></p>
<l>Nivei candoris,</l>
<l>rosei ruboris</l>
<l>sunt maxille;</l>
<l>inter mille</l>
<l>par non est inventa.</l>
<l>labia rotunda</l>
<l>atque rubicunda,</l>
<l>albi dentes</l>
<l>sunt nitentes;</l>
<l>in sermone lenta.</l>
<l>longe manus, longum latus,</l>
<l>guttur et totus ornatus</l>
<l>est cum diligentia  |  divina compilatus.</l>
 
<p><emph>5.</emph></p>
<l>Ardoris scintilla</l>
<l>devolans ab illa,</l>
<l>quam pre totis</l>
<l>amo notis,</l>
<l>cor meum ignivit,</l>
<l>quod cor fit favilla.</l>
<l>Veneris ancilla</l>
<l>si non curat,</l>
<l>ardor durat,</l>
<l>moritur, qui vivit.</l>
<l>ergo fac, benigna Phyllis,</l>
<l>ut iocunder in tranquillis,</l>
<l>dum os ori iungitur  |  et pectora mamillis!</l>
 
 </div2>
<div2 n="157"><head>CARMEN 157</head>
 
<p><emph>1.</emph></p>
<l>Lucis orto sidere</l>
<l>exit virgo propere</l>
<l>facie vernali,</l>
<l>oves iussa regere</l>
<l>baculo pastorali.</l>
 
<p><emph>2.</emph></p>
<l>Sol effundens radium</l>
<l>dat calorem nimium.</l>
<l>virgo speciosa</l>
<l>solem vitat noxium</l>
<l>sub arbore frondosa.</l>
 
<p><emph>3.</emph></p>
<l>Dum procedo paululum,</l>
<l>lingue solvo vinculum:</l>
<l>«salve, rege digna!</l>
<l>audi, queso, servulum,</l>
<l>esto michi benigna!»</l>
 
<p><emph>4.</emph></p>
<l>«Cur salutas virginem,</l>
<l>que non novit hominem,</l>
<l>ex quo fuit nata?</l>
<l>sciat Deus! neminem</l>
<l>inveni per hec prata.»</l>
 
<p><emph>5.</emph></p>
<l>Forte lupus aderat,</l>
<l>quem fames expulerat</l>
<l>gutturis avari.</l>
<l>ove rapta properat,</l>
<l>cupiens saturari.</l>
 
<p><emph>6.</emph></p>
<l>Dum puella cerneret,</l>
<l>quod sic ovem perderet,</l>
<l>pleno clamat ore:</l>
<l>«siquis ovem redderet,</l>
<l>me gaudeat uxore!»</l>
 
<p><emph>7.</emph></p>
<l>Mox ut vocem audio,</l>
<l>denudato gladio</l>
<l>lupus immolatur,</l>
<l>ovis ab exitio</l>
<l>redempta reportatur.</l>
 
 </div2>
<div2 n="158"><head>CARMEN 158</head>
 
<p><emph>1.</emph></p>
<l>Vere dulci mediante,</l>
<l>non in Maio, paulo ante,</l>
<l>luce solis radiante,</l>
<l>virgo vultu elegante</l>
<l>fronde stabat sub vernante</l>
<l>canens cum cicuta.</l>
 
<p><emph>2.</emph></p>
<l>Illuc veni fato dante.</l>
<l>nympha non est forme tante,</l>
<l>equipollens eius plante!</l>
<l>que me viso festinante</l>
<l>grege fugit cum balante,</l>
<l>metu dissoluta.</l>
 
<p><emph>3.</emph></p>
<l>Clamans tendit ad ovile.</l>
<l>hanc sequendo precor:</l>
<l>«sile! nichil timeas hostile!»</l>
<l>preces spernit, et monile,</l>
<l>quod ostendi, tenet vile</l>
<l>virgo, sic locuta:</l>
 
<p><emph>4.</emph></p>
<l>«Munus vestrum», inquit, «nolo,</l>
<l>quia pleni estis dolo!»</l>
<l>etsi se defendit colo,</l>
<l>comprehensam ieci solo;</l>
<l>clarior non est sub polo</l>
<l>vilibus induta!</l>
 
<p><emph>5.</emph></p>
<l>Satis illi fuit grave,</l>
<l>michi gratum et suave.</l>
<l>«quid fecisti», inquit, «prave!</l>
<l>ve ve tibi! tamen ave!</l>
<l>ne reveles ulli cave,</l>
<l>ut sim domi tuta!</l>
 
<p><emph>6.</emph></p>
<l>Si senserit meus pater</l>
<l>vel Martinus maior frater,</l>
<l>erit michi dies ater;</l>
<l>vel si sciret mea mater,</l>
<l>cum sit angue peior quater,</l>
<l>virgis sum tributa!»</l>
 
 </div2>
<div2 n="159"><head>CARMEN 159</head>
 
<p><emph>1.</emph></p>
<l>Veris dulcis in tempore</l>
<l>florenti stat sub arbore</l>
<l>Iuliana cum sorore.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
<p><emph>2.</emph></p>
<l>Ecce florescunt arbores,</l>
<l>lascive canunt volucres;</l>
<l>inde tepescunt virgines.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
<p><emph>3.</emph></p>
<l>Ecce florescunt lilia,</l>
<l>et virginum dant agmina</l>
<l>summo deorum carmina.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
<p><emph>4.</emph></p>
<l>Si tenerem, quam cupio,</l>
<l>in nemore sub folio,</l>
<l>oscularer cum gaudio.</l>
<l>Dulcis amor!</l>
<p>Refl.</p>
<l>Qui te caret hoc tempore,</l>
<l>fit vilior.</l>
 
 </div2>
<div2 n="160"><head>CARMEN 160</head>
 
<p><emph>1.</emph></p>
<l>Dum estas inchoatur</l>
<l>ameno tempore</l>
<l>Phebusque dominatur</l>
<l>depulso frigore,</l>
 
<p><emph>2.</emph></p>
<l>Unius in amore</l>
<l>puelle vulneror,</l>
<l>multimodo dolore</l>
<l>per quem et atteror.</l>

 
 </div2>
<div2 n="161"><head>CARMEN 161</head>
 
<p><emph>1.</emph></p>
<l>Ab estatis foribus</l>
<l>nos Amor salutat,</l>
<l>humus picta floribus</l>
<l>faciem commutat.</l>
<l>flores amoriferi</l>
<l>iam arrident tempori;</l>
<l>perit absque Venere</l>
<l>flos etatis tenere.</l>
 
<p><emph>2.</emph></p>
<l>Omnium principium</l>
<l>dies est vernalis,</l>
<l>vere mundus celebrat</l>
<l>diem sui natalis.</l>
<l>omnes huius temporis</l>
<l>dies festi Veneris.</l>
<l>regna Iovis omnia</l>
<l>hec agant sollemnia!</l>
 
  </div2>
<div2 id="161a"><head>CARMEN 161a</head>
 
<l>Div werlt frovt sih uber al</l>
<l>gegen der sumerzite:</l>
<l>aller slahte uogel schal</l>
<l>horet man nu wite,</l>
<l>dar zů blůmen vnde chle</l>
<l>hat div heide vil als ê,</l>
<l>grvone stat der schone walt;</l>
<l>des suln wir nu wesen balt!</l>
 
 </div2>
<div2 n="162"><head>CARMEN 162</head>
 
<p><emph>1.</emph></p>
<l>O consocii,</l>
<l>quid vobis videtur?</l>
<l>quid negotii</l>
<l>nobis adoptetur?</l>
<l>leta Venus ad nos  |  iam ingredietur,</l>
<l>illam chorus Dryadum sequetur.</l>
 
<p><emph>2.</emph></p>
<l>O vos socii,</l>
<l>tempus est iocundum,</l>
<l>dies otii</l>
<l>redeunt in mundum;</l>
<l>ergo congaudete,  |  cetum letabundum</l>
<l>tempus salutantes † iocundum.</l>
 
<p><emph>3.</emph></p>
<l>Venus abdicans</l>
<l>cognatum Neptunum</l>
<l>venit applicans</l>
<l>Bachum oportunum,</l>
<l>quem dea pre cunctis  |  amplexatur unum,</l>
<l>quia tristem spernit et ieiunum.</l>
 
<p><emph>4.</emph></p>
<l>His numinibus</l>
<l>volo famulari!</l>
<l>ius est omnibus,</l>
<l>qui volunt beari;</l>
<l>que dant eccellenti  |  populo scolari,</l>
<l>ut amet et faciat amari.</l>
 
<p><emph>5.</emph></p>
<l>Ergo litteris</l>
<l>cetus hic imbutus</l>
<l>signa Veneris</l>
<l>militet secutus!</l>
<l>exturbetur autem  |  laicus ut brutus!</l>
<l>nam ad artem surdus est et mutus.</l>
 
  </div2>
<div2 id="162a"><head>CARMEN 162a</head>
 
<l>Svoziv vrowe min,</l>
<l>la mih des geniezen:</l>
<l>du bist min ovgenschin.</l>
<l>Venus wil mih schiezen!</l>
<l>nu la mih, chuniginne, diner minne niezen!</l>
<l>ia nemag mih nimmer din uerdriezen.</l>
 
 </div2>
<div2 n="163"><head>CARMEN 163</head>
 
<p><emph>1.</emph></p>
<l>Longa spes et dubia</l>
<l>permixta timore</l>
<l>solvit in suspiria</l>
<l>mentem cum dolore,</l>
<l>que iam dudum anxia</l>
<l>mansit in amore.</l>
<l>nec tamen mestum  |  pello dolorem.</l>
 
<p><emph>2.</emph></p>
<l>Heu, cure prolixitas</l>
<l>procurata parum</l>
<l>et loci diversitas</l>
<l>duxerunt in rarum,</l>
<l>quod pre cunctis caritas</l>
<l>cordis habet carum!</l>
<l>omnis largus  |  odit avarum.</l>
 
<p><emph>3.</emph></p>
<l>In hoc loro stringitur</l>
<l>nodus absque nodo,</l>
<l>nec ullus recipitur</l>
<l>modus in hoc modo;</l>
<l>sed, qui numquam solvitur,</l>
<l>plus constringit modo.</l>
<l>lodircundeia!  |  lodircundeia!</l>
 
<p><emph>4.</emph></p>
<l>Hanc amo pre ceteris,</l>
<l>quam non vincit rosa;</l>
<l>nec proferre poteris</l>
<l>cantibus nec prosa,</l>
<l>nec voce nec litteris,</l>
<l>quam sit speciosa.</l>
<l>flos in amore  |  spirat odore.</l>
 
<p><emph>5.</emph></p>
<l>Inopino saucius</l>
<l>hesito stupore,</l>
<l>stulto carpor anxius</l>
<l>animi furore,</l>
<l>amens amans amplius</l>
<l>obligor amore.</l>
<l>nec tamen mestum  |  pello dolorem.</l>
 
  </div2>
<div2 id="163a"><head>CARMEN 163a</head>
 
<l>Eine wunnechliche stat</l>
<l>het er mir bescheiden:</l>
<l>da die blůmen unde gras</l>
<l>stůden grůne baide,</l>
<l>dar chom ih, als er mih pat.</l>
<l>da geschah mir leide.</l>
<l>lodircundeie!  |  lodircundeie!</l>
 
 </div2>
<div2 n="164"><head>CARMEN 164</head>
 
<p><emph>1.</emph></p>
<l>Ob amoris pressuram</l>
<l>medentis gero curam</l>
<l>amanti valituram.</l>
<l>cor estuat interius,</l>
<l>languet mens quondam pura,</l>
<l>affligor et exterius</l>
<l>propter nature iura.</l>
 
<p><emph>2.</emph></p>
<l>«Si cupio sanari</l>
<l>aut vitam prolongari,</l>
<l>festinem gressu pari</l>
<l>ad Corinne presentiam,</l>
<l>de qua potest spes dari,</l>
<l>eius querendo gratiam:</l>
<l>sic quero reformari.</l>
 
<p><emph>3.</emph></p>
<l>Hec dulcis in amore</l>
<l>est et plena decore;</l>
<l>rosa rubet rubore,</l>
<l>et lilium convallium</l>
<l>tota vincit odore;</l>
<l>favum mellis eximium</l>
<l>dulci propinat ore.</l>
 
<p><emph>4.</emph></p>
<l>Non in visu defectus,</l>
<l>auditus nec abiectus;</l>
<l>eius ridet aspectus.</l>
<l>sed et istis iocundius:</l>
<l>locus sub veste tectus;</l>
<l>in hoc declinat melius</l>
<l>non obliquus, sed rectus.</l>
 
<p><emph>5.</emph></p>
<l>Ubi si recubarem,</l>
<l>per partes declinarem,</l>
<l>casum pro casu darem;</l>
<l>nec presens nec preteritum</l>
<l>tempus considerarem,</l>
<l>sed ad laboris meritum</l>
<l>magis accelerarem!»</l>
 
  </div2>
<div2 id="164a"><head>CARMEN 164a</head>
 
<l>Ih wolde gerne singen,</l>
<l>der werlde vrovde bringen,</l>
<l>mohte mir an ir gelingen,</l>
<l>der ih diene alle mine tage.</l>
<l>der minne wil mich twingen.</l>
<l>in mime herçen ich si trage;</l>
<l>noch lebe ih des gedingen.</l>
 
 </div2>
<div2 n="165"><head>CARMEN 165</head>
 
<p><emph>1.</emph></p>
<l>Amor telum est insignis Veneris.</l>
<l>voluntates mentis gyrans celeris,</l>
<l>amantum afflictio,</l>
<l>cordis fibras elicis et conteris.</l>
<l>vultu clarior sereno ceteris,</l>
<l>me tibi subicio:</l>
<l>defende, ne involvat me procella,</l>
<l>que versatur clauso cordis pessulo  |  in dulci puella!</l>
 
<p><emph>2.</emph></p>
<l>Odor eius oris, fraglans lilium,</l>
<l>amoris initiat indicium:</l>
<l>exigenti osculum</l>
<l>nullum prebet homini fastidium.</l>
<l>frontis eius decens supercilium;</l>
<l>os renitet flosculum.</l>
<l>equalis illi nusquam reperitur;</l>
<l>felix est, qui osculis mellifluis  |  ipsius potitur!</l>
 
<p><emph>3.</emph></p>
<l>Circumgyrantes canite concorditer!</l>
<l>pedem pedi committite hilariter,</l>
<l>congaudentes iubilo,</l>
<l>concrepando manuum cum plausibus!</l>
<l>solus solam veneror his laudibus,</l>
<l>terso mentis nubilo;</l>
<l>nam cum totalem video pudicam,</l>
<l>singolari gaudio tunc potior  |  optans in amicam.</l>
 
  </div2>
<div2 id="165a"><head>CARMEN 165a</head>
 
<l>Mir ist ein wip sere in min gemuote chomen,</l>
<l>uon der han ich gançer tugende vil vernomen;</l>
<l>des minnet si daz herçe min.</l>
<l>ir schoner lip hat mir vrovde vil gegeben.</l>
<l>solde ich nah dem wilien min div zit geleben,</l>
<l>daz ich ihr gelege bi,</l>
. . . . . . . . . . . . . . . .
. . . . . . . . . . . . . .  |   . . . . . . . .
 
 </div2>
<div2 n="166"><head>CARMEN 166</head>
 
<p><emph>1.</emph></p>
<l>Iam dudum Amoris militem</l>
<l>devotum me exhibui,</l>
<l>cuius nutu me precipitem</l>
<l>stulto commisi ausui,</l>
<l>amans in periculo</l>
<l>unam, que numquam  |  me pio respexit oculo.</l>
 
<p><emph>2.</emph></p>
<l>Si adhuc cessarem penitus,</l>
<l>michi forte consulerem;</l>
<l>sed non fugat belli strepitus</l>
<l>nisi virum degenerem.</l>
<l>fiat, quod desidero!</l>
<l>vitam fortune  |  casibus securus offero.</l>
 
<p><emph>3.</emph></p>
<l>Me sciat ipsa magnanimum,</l>
<l>maiorem meo corpore,</l>
<l>qui ramum scandens altissimum</l>
<l>fructum queram in arbore,</l>
<l>allegans: ingenio</l>
<l>non esse locum  |  in amante metus nescio!</l>
 
  </div2>
<div2 id="166a"><head>CARMEN 166a</head>
<l>Reimar (MF 185,28)</l>
(ca. 1190/1210)
 
<l>Solde auer ich mit sorgen iemmer leben,</l>
<l>swenne ander lute weren fro?</l>
<l>gvoten trost wil ih mir selbeme geben</l>
<l>vnde min gemůte tragen ho,</l>
<l>so von rehte ein selich man.</l>
<l>si sagent mir alle,  |  truren sta mir iemerlichen an.</l>
 
 </div2>
<div2 n="167"><head>CARMEN 167</head>
 
<p>I.</p>
 
<p><emph>1.</emph></p>
<l>Laboris remedium,</l>
<l>exulantis gaudium,</l>
<l>mitigat exilium</l>
<l>virginis memoria;</l>
<l>unicum solacium</l>
<l>eius michi gratia.</l>
 
<p><emph>2.</emph></p>
<l>In absentem ardeo;</l>
<l>Venus enim aureo</l>
<l>nectit corda laqueo.</l>
<l>corporis distantia</l>
<l>merens tamen gaudeo</l>
<l>absentis presentia.</l>
 
<p>II.</p>
 
<p><emph>1.</emph></p>
<l>Nil proponens temere</l>
<l>diligebam tenere,</l>
<l>quam sciebam degere</l>
<l>sub etate tenera,</l>
<l>nil audens exigere</l>
<l>preter mentis federa.</l>
 
<p><emph>2.</emph></p>
<l>Iam etas invaluit,</l>
<l>iam amor incaluit;</l>
<l>iam virgo maturuit,</l>
<l>iam tumescunt ubera;</l>
<l>iam frustra complacuit,</l>
<l>nisi fiant cetera.</l>
 
<p><emph>3.</emph></p>
<l>Ergo iunctis mentibus</l>
<l>iungamur corporibus!</l>
<l>mellitis amplexibus</l>
<l>fruamur cum gaudio!</l>
<l>flos pre cunctis floribus,</l>
<l>colluctemur serio!</l>
 
<p><emph>4.</emph></p>
<l>Uvam dulcem premere,</l>
<l>mel de favo sugere:</l>
<l>quid hoc sit, exponere</l>
<l>tibi, virgo, cupio;</l>
<l>non verbo, sed opere</l>
<l>fiat expositio!</l>
 
  </div2>
<div2 id="167a"><head>CARMEN 167a</head>
 
<l>Swaz hie gat umbe,</l>
<l>daz sint alle megede;</l>
<l>die wellent an man</l>
<l>allen disen sumer gan!</l>
 
 </div2>
<div2 n="168"><head>CARMEN 168</head>
 
<p><emph>1.</emph></p>
<l>Annualis mea</l>
<l>sospes sit et gaudeat!</l>
<l>arrideat,</l>
<l>cui se hec chorea</l>
<l>implicat, quam replico,</l>
<l>et precino:</l>
<l>pulchrior  |  et aptior  |  in mundo non est ea!</l>
 
<p><emph>2.</emph></p>
<l>Fervens illa mea</l>
<l>ignis est, sed suavitas</l>
<l>et bonitas</l>
<l>renitent ex ea.</l>
<l>provocant me talia</l>
<l>ad gaudia,</l>
<l>tristorque cum suspiriis  |  sub lite Venerea.</l>
 
<p><emph>3.</emph></p>
<l>Hospitalis mea,</l>
<l>candida et rubea,</l>
<l>amabilis.</l>
<l>Venus, amoris dea,</l>
<l>me tibi subicio,</l>
<l>auxilio</l>
<l>egens tuo; iam caleo  |  et pereo  |  in ea!</l>
 
<p><emph>4.</emph></p>
<l>Collaudate meam,</l>
<l>pudicam, delectabilem,</l>
<l>amabilem!</l>
<l>amo ferventer eam.</l>
<l>per quam mestus vigeo</l>
<l>et gaudeo,</l>
<l>illam pre cunctis diligo  |  et veneror ut deam.</l>
 
  </div2>
<div2 id="168a"><head>CARMEN 168a</head>
<l>Neidhart von Reuenthal (11,8)</l>
(ca. 1200 - ca. 1240)
 
<l>Nu grvonet auer div heide,</l>
<l>mit grvoneme lovbe stat der walt;</l>
<l>der winder chalt</l>
<l>dwanch si sere beide.</l>
<l>div zit hat sich uerwandelot.</l>
<l>ein senediv not</l>
<l>mant mich an der gůten,  |  von der ih ungerne scheide.</l>
 
 </div2>
<div2 n="169"><head>CARMEN 169</head>
 
<p><emph>1.</emph></p>
<l>Hebet sidus  |  leti visus</l>
<l>cordis nubilo,</l>
<l>tepet oris mei risus</l>
<l>carens iubilo;</l>
<l>iure mereo:</l>
<l>occultatur nam propinqua,</l>
<l>cordis vigor floret in qua;</l>
<l>totus hereo.</l>
 
<p><emph>2.</emph></p>
<l>In Amoris hec chorea</l>
<l>cunctis prenitet,</l>
<l>cuius lumen a Phebea</l>
<l>luce renitet</l>
<l>et pro speculo</l>
<l>servit solo; illam colo,</l>
<l>eam volo nutu solo</l>
<l>in hoc seculo.</l>
 
<p><emph>3.</emph></p>
<l>Tempus queror tam diurne</l>
<l>solitudinis,</l>
<l>quo furabar vi nocturne</l>
<l>aptitudinis</l>
<l>oris basia,</l>
<l>a quo stillat cinnamomum</l>
<l>et rimatur cordis domum</l>
<l>dulcis cassia.</l>
 
<p><emph>4.</emph></p>
<l>Tabet illa tamen, caret</l>
<l>spe solacii,</l>
<l>iuvenilis flos exaret.</l>
<l>tanti spatii</l>
<l>intercisio</l>
<l>annulletur, ut secura</l>
<l>adiunctivis prestet iura</l>
<l>hec divisio!</l>
 
  </div2>
<div2 id="169a"><head>CARMEN 169a</head>
<l>Walther von der Vogelweide (51,37,4)</l>
(ca. 1170 - ca. 1230)
 
<l>Roter munt, wie du dich swachest!</l>
<l>la din lachen sin!</l>
<l>scheme dich, swenne du so lachest</l>
<l>nach deme schaden din!</l>
<l>dest niht wolgetan.</l>
<l>owi so verlorner stunde,</l>
<l>sol von minnechlichen munde</l>
<l>solich unminne ergan!</l>
 
 </div2>
<div2 n="170"><head>CARMEN 170</head>
 
<p><emph>1.</emph></p>
<l>Quelibet succenditur  |  vivens creatura</l>
<l>ad amoris gaudia;  |  meque traxit cura</l>
<l>insignite virginis,  |  in cuius figura</l>
<l>laboravit Deitas  |  et mater Natura.</l>
 
<p><emph>2.</emph></p>
<l>Facies est nivea,  |  miranda decore,</l>
<l>os eius suffunditur  |  roseo rubore.</l>
<l>consurgenti cernitur  |  similis aurore,</l>
<l>irriganti climata  |  matutino rore.</l>
 
<p><emph>3.</emph></p>
<l>Tota caret carie;  |  lampas oculorum</l>
<l>concertat carbunculo;  |  sicut flos est florum</l>
<l>rosa, supereminet  |  virginalem chorum.</l>
. . . . . . . scintillulas  |  excitat amorum.
 
 </div2>
<div2 id="170a"><head>CARMEN 170a</head>
 
<l>Min vrowe Uenus ist so gůt,</l>
<l>si chan vrovde machen</l>
<l>den, swer iren willen tůt;</l>
<l>der herçe můz lachen.</l>
<l>si hat vrowen in ir hůt,</l>
<l>die lat si nit swachen.</l>
<l>swer gegen den hat hohen můt,</l>
<l>der mach gerne wachen.</l>
 
 </div2>
<div2 n="171"><head>CARMEN 171</head>
 
<p><emph>1.</emph></p>
<l>De pollicito</l>
<l>mea mens elata</l>
<l>in proposito</l>
<l>vivit, animata</l>
<l>spei merito;</l>
<l>tamen dubito,</l>
<l>ne spes alterata</l>
<l>cedat subito.</l>
 
<p><emph>2.</emph></p>
<l>Uni faveo,</l>
<l>uni, dico, stelle,</l>
<l>cuius roseo</l>
<l>basia cum melle</l>
<l>stillant oleo.</l>
<l>in hac rideo,</l>
<l>in ipsius velle</l>
<l>totus ardeo.</l>
 
<p><emph>3.</emph></p>
<l>Amor nimius</l>
<l>incutit timorem,</l>
<l>timor anxius</l>
<l>suscitat ardorem</l>
<l>vehementius;</l>
<l>ita dubius</l>
<l>sentio dolorem</l>
<l>certo certius.</l>
 
<p><emph>4.</emph></p>
<l>Totus Veneris</l>
<l>uror in camino;</l>
<l>donis Cereris,</l>
<l>satiatis vino</l>
<l>presto ceteris,</l>
<l>et cum superis</l>
<l>nectare divino</l>
<l>fruor frueris!</l>
 
  </div2>
<div2 id="171a"><head>CARMEN 171a</head>
 
<l>Vrowe, wesent vro!</l>
<l>trostent ivch der sumerzit!</l>
<l>div chumit iv also:</l>
<l>rosen, lilien si uns git.</l>
<l>vrowe, wesent vro!</l>
<l>wie tůt ir nu so,</l>
<l>daz ir so trurech sit?</l>
<l>der chle, der springet ho!</l>
 
 </div2>
<div2 n="172"><head>CARMEN 172</head>
 
<p><emph>1.</emph></p>
<l>Lude, ludat, ludite!  |  iocantes nunc audite,</l>
<l>quos presentis gaudia  |  demulcent leta vite:</l>
<l>histrio tesseribus;</l>
<l>clericus amplexibus</l>
<l>deludat mulieres!</l>
 
<p><emph>2.</emph></p>
<l>Amor est iam suavibus  |  canendus melodiis,</l>
<l>qui non tardet gravibus  |  detentus homiliis!</l>
<l>spondeat puellula</l>
<l>florens quasi rosula,</l>
<l>verbis devicta piis!</l>
 
<p><emph>3.</emph></p>
<l>Dicat «ita!» facile,  |  nil deneget rogata,</l>
<l>non viri notitiam  |  rimetur prenotata!</l>
<l>faciat, quod petitur;</l>
<l>quod prece negligitur,</l>
<l>prestet virgo laudata!</l>
 
  </div2>
<div2 id="172a"><head>CARMEN 172a</head>
 
<l>Ich han eine senede not,  |  div tůt mir also we;</l>
<l>daz machet mir ein winder chalt  |  vnde ovch der wize sne.</l>
<l>chome mir div sumerzit,</l>
<l>so wolde ich prisen minen lip</l>
<l>umbe ein vil harte schoniz wip.</l>
 
 </div2>
<div2 n="173"><head>CARMEN 173</head>
 
<p><emph>1.</emph></p>
<l>Revirescit</l>
<l>et florescit</l>
<l>cor meum a gaudio.</l>
<l>ab hac peto</l>
<l>corde leto,</l>
<l>quam numquam deserui,</l>
<l>tota mente</l>
<l>ut repente</l>
<l>donet michi  |  gratiam, si merui.</l>
 
<p><emph>2.</emph></p>
<l>Philomena</l>
<l>per amena</l>
<l>silve quando volitat</l>
<l>exultando</l>
<l>et cantando,</l>
<l>statim tui glorior.</l>
<l>miserere,</l>
<l>quia vere</l>
<l>in hac pena  |  dulcissima morior!</l>
 
  </div2>
<div2 id="173a"><head>CARMEN 173a</head>
 
<l>Wol ir libe, div so schone</l>
<l>lebet, alsam div vrowe min!</l>
<l>si treit wol der eren chrone.</l>
<l>in ir dienest wil ich sin;</l>
<l>dest ein ende.</l>
<l>swer daz wende,</l>
<l>der enguuinne</l>
<l>hoher minne</l>
<l>nimmer me!</l>
 
 </div2>
<div2 n="174"><head>CARMEN 174</head>
 
<p><emph>1.</emph></p>
<l>Veni, veni, venias,</l>
<l>ne me mori facias!</l>
<l>hyria hyrie</l>
<l>nazaza trillirivos!</l>
 
<p><emph>2.</emph></p>
<l>Pulchra tibi facies,</l>
<l>oculorum acies,</l>
<l>capiliorum series –</l>
<l>o quam clara species!</l>
 
<p><emph>3.</emph></p>
<l>Rosa rubicundior,</l>
<l>lilio candidior,</l>
<l>omnibus formosior,</l>
<l>semper in te glorior!</l>
 
  </div2>
<div2 id="174a"><head>CARMEN 174a</head>
 
<p><emph>1.</emph></p>
<l>Chume, chume, geselle min,</l>
<l>ih enbite harte din!</l>
<l>ih enbite harte din,</l>
<l>chum, chum, geselle min!</l>
 
<p><emph>2.</emph></p>
<l>Sůzer roservarwer munt,</l>
<l>chum vnde mache mich gesunt!</l>
<l>chum vnde mache mich gesunt,</l>
<l>sůzer roservarwer munt!</l>
 
 </div2>
<div2 n="175"><head>CARMEN 175</head>
 
<p><emph>1.</emph></p>
<l>Pre amoris tedio</l>
<l>vulneror remedio</l>
<l>cordis mei, telo;</l>
<l>patior naufragium  |  quassa rate, velo.</l>
 
<p><emph>2.</emph></p>
<l>Aura spirans gratie,</l>
† o puella, facie
<l>rutilans decora,</l>
<l>me amantem respice  |  non tardanti mora!</l>
 
<p><emph>3.</emph></p>
<l>Amoris transitio</l>
<l>me donat exitio,</l>
<l>cor cremat scintilla;</l>
<l>quam si non extinxeris,  |  cor erit favilla.</l>
 
<p><emph>4.</emph></p>
<l>Vultus tuus urget me,</l>
<l>visus tuus ligat me</l>
<l>miserum frequenter,</l>
<l>amor tuus urit me  |  indeficienter.</l>
 
<p><emph>5.</emph></p>
<l>Virgo tu dulcissima,</l>
<l>cum sis formosissima,</l>
<l>adhuc in hac cella</l>
<l>me egenum eripe  |  de ferventi procella!</l>
 
  </div2>
<div2 id="175a"><head>CARMEN 175a</head>
 
<l>Taugen minne div ist gůt,</l>
<l>si chan geben hohen můt;</l>
<l>der sol man sih ulizen!</l>
<l>swer mit triwen der nit phliget,  |  deme sol man daz wizen!</l>
 
 </div2>
<div2 n="176"><head>CARMEN 176</head>
 
<p>I.</p>
<l>Non est in medico semper, relevetur ut eger;</l>
<l>Interdum docta plus valet arte manus.</l>
<l>Ovid, Ex Ponto, 1, 3, 17/18</l>
 
<p>II.</p>
<l>Vim fidei menti  |  facundia dat sapienti,</l>
<l>Cum resonat plene  |  prolatio vocis amene.</l>
 
 </div2>
<div2 n="177"><head>CARMEN 177</head>
 
<p><emph>1.</emph></p>
<l>Stetit puella</l>
<l>rufa tunica;</l>
<l>si quis eam tetigit,</l>
<l>tunica crepuit.</l>
<l>eia!</l>
 
<p><emph>2.</emph></p>
<l>Stetit puella</l>
<l>tamquam rosula:</l>
<l>facie splenduit</l>
<l>et os eius floruit.</l>
<l>eia!</l>
 
<p><emph>3.</emph></p>
<l>Stetit puella  |  bi einem bovme,</l>
<l>scripsit amorem  |  an eime lovbe.</l>
<l>dar chom Uenus also fram;</l>
<l>caritatem magnam,</l>
<l>hohe minne</l>
<l>bot si ir manne.</l>
 
 </div2>
<div2 n="178"><head>CARMEN 178</head>
 
<p><emph>1.</emph></p>
<l>Volo virum vivere  |  viriliter:</l>
<l>diligam, si diligar  |  equaliter;</l>
<l>sic amandum censeo,  |  non aliter.</l>
<l>hac in parte fortior  |  quam Iupiter</l>
<l>nescio procari</l>
<l>commercio vulgari:</l>
<l>amaturus forsitan  |  volo prius amari.</l>
 
<p><emph>2.</emph></p>
<l>Muliebris animi  |  superbiam</l>
<l>gravi supercilio  |  despiciam,</l>
<l>nec maiorem terminum  |  subiciam</l>
<l>neque bubus aratrum  |  preficiam.</l>
<l>displicet hic usus</l>
<l>in miseros diffusus;</l>
<l>malo plaudens ludere  |  quam plangere delusus.</l>
 
<p><emph>3.</emph></p>
<l>Que cupit, ut placeat,  |  huic placeam;</l>
<l>ipsa prior faveat,  |  ut faveam.</l>
<l>non ludemus aliter  |  hanc aleam,</l>
<l>ne se granum reputet,  |  me paleam.</l>
<l>pari lege fori</l>
<l>deserviam amori,</l>
<l>ne prosternar impudens  |  femineo pudori.</l>
 
<p><emph>4.</emph></p>
<l>Liber ego liberum  |  me iactito,</l>
<l>casto pene similis  |  Hippolyto,</l>
<l>nec me vincit mulier  |  tam subito.</l>
<l>que seducat, oculis  |  ac digito</l>
<l>dicat me placere</l>
<l>et diligat sincere;</l>
<l>hec michi protervitas  |  placet in muliere. –</l>
 
<p><emph>5.</emph></p>
<l>Ecce michi displicet,  |  quod cecini,</l>
<l>et meo contrarius  |  sum carmini,</l>
<l>tue reus, domina,  |  dulcedini,</l>
<l>cuius elegantie  |  non memini.</l>
<l>quia sic erravi,</l>
<l>sum dignus pena gravi;</l>
<l>penitentem corripe,  |  si placet, in conclavi!</l>
 
  </div2>
<div2 id="178a"><head>CARMEN 178a</head>
 
<l>Ich wil den sumer gruzen,  |  so ih besten chan;</l>
<l>der winder hat mir hivre  |  leides vil getan.</l>
<l>des wil ich růfen  |  in der vrowen ban:</l>
<l>«ich sih die heide  |  in grůner varwe stan!</l>
<l>dar suln wir alle gahen,</l>
<l>die sumerzit enphahen!</l>
<l>des tanzes ich beginnen sol,  |  wil ez iv niht versmahen!»</l>
 
 </div2>
<div2 n="179"><head>CARMEN 179</head>
 
<p><emph>1.</emph></p>
<l>Tempus est iocundum,  |  o virgines!</l>
<l>modo congaudete,  |  vos iuvenes!</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>2.</emph></p>
<l>Cantat philomena  |  sic dulciter,</l>
<l>et modulans auditur;  |  † intus caleo.</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>3.</emph></p>
<l>Flos est puellarum,  |  quam diligo,</l>
<l>et rosa rosarum,  |  qua caleo.</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>4.</emph></p>
<l>Tua me confortat  |  promissio,</l>
<l>tua me deportat  |  negatio.</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>5.</emph></p>
<l>Tua mecum ludit  |  virginitas,</l>
<l>tua me detrudit  |  simplicitas.</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>6.</emph></p>
<l>Sile, philomena,  |  pro tempore!</l>
<l>surge, cantilena,  |  de pectore!</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>7.</emph></p>
<l>Tempore brumali  |  vir patiens,</l>
<l>animo vernali  |  lasciviens,</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
<p><emph>8.</emph></p>
<l>Veni, domicella,  |  cum gaudio!</l>
<l>veni, veni, bella!  |  iam pereo!</l>
<l>o! o!</l>
<l>totus floreo!</l>
<p>Refl.</p>
<l>Iam amore virginali  |  totus ardeo;</l>
<l>novus, novus amor  |  est, quo pereo!</l>
 
  </div2>
<div2 id="179a"><head>CARMEN 179a</head>
 
<l>Einen brief ich sande</l>
<l>einer vrowen gůt,</l>
<l>div mich inme lande</l>
<l>beliben tůt.</l>
<l>stille ih ir enbot. ob sie in gelas,</l>
<l>dar an was</l>
<l>al mins herçen můt;</l>
<l>div reine ist wol behůt.</l>
<p>Refl.</p>
<l>Selich wip,</l>
<l>vil sůziz wip,</l>
<l>du gist wol hohen můt;</l>
<l>schone ist div zit,</l>
<l>bi dir swer lit,</l>
<l>sanfte dem daz tůt.</l>
 

 </div2>
<div2 n="180"><head>CARMEN 180</head>
 
<p><emph>1.</emph></p>
<l>O mi dilectissima!</l>
<l>vultu serenissima</l>
<l>et mente legis sedula,</l>
<l>ut mea refert littera?</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
<p><emph>2.</emph></p>
<l>«Que est hec puellula,»</l>
<l>dixi, «tam precandida,</l>
<l>in cuius nitet facie</l>
<l>candor cum rubedine?»</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
<p><emph>3.</emph></p>
<l>Vultus tuus indicat,</l>
<l>quanta sit nobilitas,</l>
<l>que in tuo pectore</l>
<l>lac miscet cum sanguine.</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
<p><emph>4.</emph></p>
<l>«† Que est puellula</l>
<l>dulcis et suavissima?</l>
<l>eius amore caleo,</l>
<l>quod vivere vix valeo.»</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
<p><emph>5.</emph></p>
<l>Circa mea pectora</l>
<l>multa sunt suspiria</l>
<l>de tua pulchritudine,</l>
<l>que me ledunt misere.</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
<p><emph>6.</emph></p>
<l>Tui lucent oculi</l>
<l>sicut solis radii,</l>
<l>sicut splendor fulguris,</l>
<l>qui lucem donat tenebris.</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
<p><emph>7.</emph></p>
<l>«Vellet Deus, vellent di,</l>
<l>quod mente proposui:</l>
<l>ut eius virginea</l>
<l>reserassem vincula!»</l>
<p>Refl.</p>
<l>Mandaliet! mandaliet!</l>
<l>min geselle chovmet niet!</l>
 
  </div2>
<div2 id="180a"><head>CARMEN 180a</head>
 
<p><emph>1.</emph></p>
<l>Ich wil truren varen lan;</l>
<l>vf die heide sul wir gan,</l>
<l>vil liebe gespilen min!</l>
<l>da seh wir der blumen schin.</l>
<p>Refl.</p>
<l>Ich sage dir, ih sage dir,</l>
<l>min geselle, chum mit mir!</l>
 
<p><emph>2.</emph></p>
<l>Sůziv Minne, raine Min,</l>
<l>mache mir ein chrenzelin!</l>
<l>daz sol tragen ein stolzer man;</l>
<l>der wol wiben dienen chan!</l>
<p>Refl.</p>
<l>Ich sage dir, ih sage dir,</l>
<l>min geselle, chum mit mir!</l>
 
 </div2>
<div2 n="181"><head>CARMEN 181</head>
 
<p><emph>1.</emph></p>
<l>Quam Natura ceteris</l>
<l>mira preflorat arte,</l>
<l>querele cura veteris,</l>
<l>qua laude tuear te?</l>
<p>Refl.</p>
<l>Revertere, revertere</l>
<l>iam, ut intueamur te!</l>
 
<p><emph>2.</emph></p>
<l>Veneris! ad Venerem</l>
<l>instigor miro Marte;</l>
<l>si veneris, cur gemerem,</l>
<l>cura curatus Marthe?</l>
<p>Refl.</p>
<l>Revertere, revertere</l>
<l>iam, ut intueamur te!</l>
 
<p><emph>3.</emph></p>
<l>Ne mee blanditie</l>
<l>michi spem artes arte,</l>
<l>cum tue sint primitie</l>
<l>laudis in omni parte!</l>
<p>Refl.</p>
<l>Revertere, revertere</l>
<l>iam, ut intueamur te!</l>
 
<p><emph>4.</emph></p>
<l>Sed, respondens merito</l>
<l>laudis nunc per te parte,</l>
<l>velis, ut † nulla verito</l>
<l>meam experiar te!</l>
<p>Refl.</p>
<l>Revertere, revertere</l>
<l>iam, ut intueamur te!</l>
 
  </div2>
<div2 id="181a"><head>CARMEN 181a</head>
 
<p><emph>1.</emph></p>
<l>Der winder zeiget sine chraft</l>
<l>den blůmen vnde der weide;</l>
<l>zergannen ist ir grvoçiv chraft,</l>
<l>daz chlaget uns div heide.</l>
<p>Refl.</p>
<l>Vve tůt in rife vnde ovch der sne,</l>
<l>da uon stat val der gruoůne chle.</l>
 
<p><emph>2.</emph></p>
<l>Die uogele swigent gegen der zit;</l>
<l>si lebent in grozen sorgen,</l>
<l>durh daz der vrost in chelte git;</l>
<l>des ligent si verborgen.</l>
<p>Refl.</p>
<l>Vve tůt in rife vnde ovch der sne,</l>
<l>da uon stat val der grůne chle.</l>
 
 </div2>
<div2 n="182"><head>CARMEN 182</head>
 
<p><emph>1.</emph></p>
<l>Sol solo in stellifero</l>
<l>stellas excedit radio;</l>
<l>sic unica, quam diligo,</l>
<l>michi placet et populo.</l>
<p>Refl.</p>
<l>Vos igitur, o socii,</l>
<l>nunc militetis Veneri!</l>
 
<p><emph>2.</emph></p>
<l>Quecumque est, quam diligo,</l>
<l>quam super omnes eligo,</l>
<l>de qua frequenter cogito,</l>
<l>michi respondet merito.</l>
<p>Refl.</p>
<l>Vos igitur, o socii,</l>
<l>nunc militetis Veneri!</l>
 
<p><emph>3.</emph></p>
<l>Aspectus eius liliis,</l>
<l>rosa genis est similis,</l>
<l>os dulce, latus gracile,</l>
<l>longitudinis modice.</l>
<p>Refl.</p>
<l>Vos igitur, o socii,</l>
<l>nunc militetis Veneri!</l>
 
<p><emph>4.</emph></p>
<l>O si forem Mercurius</l>
<l>Philologie sedulus</l>
<l>et si sit in compedibus,</l>
<l>sibi iungerer clericus.</l>
<p>Refl.</p>
<l>Vos igitur, o socii,</l>
<l>nunc militetis Veneri!</l>
 
<p><emph>5.</emph></p>
<l>Quid illud? possum dicere:</l>
<l>nosti quid velim petere,</l>
<l>festina moram rumpere,</l>
<l>fac mori vel fac vivere!</l>
<p>Refl.</p>
<l>Vos igitur, o socii,</l>
<l>nunc militetis Veneri!</l>
 
  </div2>
<div2 id="182a"><head>CARMEN 182a</head>
 
<l>Vns chumet ein lichte sumerzit:</l>
<l>div heide in grůner varwe lit,</l>
<l>gras, blůmen, chle, lovp uns si git;</l>
<l>die wahsent alle widerstrit.</l>
<p>Refl.</p>
<l>Swer nah frovden weruen wil,</l>
<l>de habe můt vnde sinne vil!</l>
 
 </div2>
<div2 n="183"><head>CARMEN 183</head>
 
<p><emph>1.</emph></p>
<l>Si puer cum puellula</l>
<l>moraretur in cellula –</l>
<p>Refl.</p>
<l>Felix coniunctio</l>
<l>amore succrescente,  |  pari remedio</l>
<l>propulso procul tedio!</l>
 
<p><emph>2.</emph></p>
<l>Fit ludus ineffabilis</l>
<l>membris † desertis labilis.</l>
<p>Refl.</p>
<l>Felix coniunctio</l>
<l>amore succrescente,  |  pari remedio</l>
<l>propulso procul tedio!</l>
 
 </div2>
<div2 id="183a"><head>CARMEN 183a</head>
 
<l>Ich sich den morgensterne brehen.</l>
<l>nu, helt, la dich niht gerne sehen!</l>
<l>uil liebe, dest min rat.</l>
<l>swer tovgenlichen minnet,  |  wie tugentlich daz stat,</l>
<l>da frivnschaft hůte bat!</l>
 
 </div2>
<div2 n="184"><head>CARMEN 184</head>
 
<p><emph>1.</emph></p>
<l>Virgo quedam nobilis,</l>
<l>div gie ze holçe vmbe rîs.</l>
<l>do si die burde do gebant,</l>
<p>Refl.</p>
<l>Heia, heia, wie si sanch!</l>
<l>cicha, cicha, wie si sanch!</l>
<l>vincula,</l>
<l>vincula,</l>
<l>vincula rumpebat.</l>
 
<p><emph>2.</emph></p>
<l>Venit quidam iuvenis</l>
<l>pulcher et amabilis,</l>
<l>der zetrant ir den bris.</l>
<p>Refl.</p>
<l>Heia, heia, wie si sanch!</l>
<l>cicha, cicha, wie si sanch!</l>
<l>vincula,</l>
<l>vincula,</l>
<l>vincula rumpebat.</l>
 
<p><emph>3.</emph></p>
<l>Er uiench si bi der wizen hant,</l>
<l>er fůrt si in daz uogelsanch.</l>
. . . . . . . . . . . . . . . . . .
<p>Refl.</p>
<l>Heia, heia, wie si sanch!</l>
<l>cicha, cicha, wie si sanch!</l>
<l>vincula,</l>
<l>vincula,</l>
<l>vincula rumpebat.</l>
 
<p><emph>4.</emph></p>
<l>Venit † swe . . . Aquilo,</l>
<l>der warf si verre in einen loch,</l>
<l>er warf si verre in den walt.</l>
<p>Refl.</p>
<l>Heia, heia, wie si sanch!</l>
<l>cicha, cicha, wie si sanch!</l>
<l>vincula,</l>
<l>vincula,</l>
<l>vincula rumpebat.</l>
 
 </div2>
<div2 n="185"><head>CARMEN 185</head>
 
<p><emph>1.</emph></p>
<l>Ich was ein chint so wolgetan,</l>
<l>virgo dum florebam,</l>
<l>do brist mich div werlt al,</l>
<l>omnibus placebam.</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>2.</emph></p>
<l>Ia wolde ih an die wisen gan,</l>
<l>flores adunare,</l>
<l>do wolde mich ein ungetan</l>
<l>ibi deflorare.</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>3.</emph></p>
<l>Er nam mich bi der wizen hant,</l>
<l>sed non indecenter,</l>
<l>er wist mich div wise lanch</l>
<l>valde fraudulenter.</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>4.</emph></p>
<l>Er graif mir an daz wize gewant</l>
<l>valde indecenter,</l>
<l>er fůrte mih bi der hant</l>
<l>multum violenter.</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>5.</emph></p>
<l>Er sprach: «vrowe, gewir baz!</l>
<l>nemus est remotum.»</l>
<l>dirre wech, der habe haz!</l>
<l>planxi et hoc totum.</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>6.</emph></p>
<l>«Iz stat ein linde wolgetan</l>
<l>non procul a via,</l>
<l>da hab ich mine herphe lan,</l>
<l>tympanum cum lyra.»</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>7.</emph></p>
<l>Do er zu der linden chom,</l>
<l>dixit «sedeamus»,</l>
– div minne twanch sêre den man –
<l>«ludum faciamus!»</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>8.</emph></p>
<l>Er graif mir an den wizen lip,</l>
<l>non absque timore,</l>
<l>er sprah: «ich mache dich ein wip,</l>
<l>dulcis es cum ore!»</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>9.</emph></p>
<l>Er warf mir ůf daz hemdelin,</l>
<l>corpore detecta,</l>
<l>er rante mir in daz purgelin</l>
<l>cuspide erecta.</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
<p><emph>10.</emph></p>
<l>Er nam den chocher unde den bogen,</l>
<l>bene venabatur!</l>
<l>der selbe hete mich betrogen.</l>
<l>«ludus compleatur!»</l>
<p>Refl.</p>
<l>Hoy et oe!</l>
<l>maledicantur tilie</l>
<l>iuxta viam posite!</l>
 
 </div2>
<div2 n="186"><head>CARMEN 186</head>
 
<p><emph>1.</emph></p>
<l>Suscipe, flos, florem,  |  quia flos designat amorem!</l>
<l>illo de flore  |  nimio sum captus amore;</l>
<l>Hunc florem, Flora  |  dulcissima, semper odora!</l>
<l>Nam velut aurora  |  fiet tua forma decora.</l>
<l>Florem, Flora, vide!  |  quem dum videas, michi ride!</l>
<l>Flori fare bene!  |  tua vox cantus philomene.</l>
<l>Oscula des flori!  |  rubeo flos convenit ori.</l>
 
<p><emph>2.</emph></p>
<l>Flos in pictura  |  non est flos, immo figura;</l>
<l>Qui pingit florem,  |  non pingit floris odorem.</l>

</div2>
</div1>
<div1><head>Carmina potoria (187-226)</head>

<div2 n="187"><head>CARMEN 187</head>
 
<p><emph>1.</emph></p>
<l>O curas hominum,</l>
<l>quos curat curia!</l>
<l>o quorum studia</l>
<l>non habent terminum!</l>
<l>talium si fidem</l>
<l>incurreret,</l>
<l>desereret</l>
<l>Pylades Atridem;</l>
<l>alter enim Theseus</l>
<l>suum fastidit Thesea,</l>
<l>ubi regnat Proteus</l>
<l>et Fati ludit alea.</l>
 
<p><emph>2.</emph></p>
<l>Ab aula principis,</l>
<l>si nichil habeas,</l>
<l>oportet abeas.</l>
<l>spem vanam concipis,</l>
<l>tenuis fortuna.</l>
<l>omnimoda</l>
<l>ad commoda</l>
<l>omnium mens una:</l>
<l>a quo nil emungitur,</l>
<l>opus perdit et operam;</l>
<l>quod «habenti dabitur»,</l>
<l>tenent omnes ad litteram.</l>
 
<p><emph>3.</emph></p>
<l>In levum vertitur</l>
<l>censure levitas.</l>
<l>fracta severitas</l>
<l>danti reimttitur.</l>
<l>explicas decreta</l>
<l>ad libitum,</l>
<l>si sonitum</l>
<l>dederit moneta.</l>
<l>plenis ere sacculis</l>
<l>rei pena diluitur.</l>
<l>locum dic a loculis,</l>
<l>unde locus si queritur.</l>
 
<p><emph>4.</emph></p>
<l>Honorum titulis</l>
<l>carens ambitio</l>
<l>cum ficto gaudio</l>
<l>pretendit singulis</l>
<l>osculum amoris;</l>
<l>sed eminet,</l>
<l>cum obtinet</l>
<l>baculum pastoris.</l>
<l>quos mens intus clauserat,</l>
<l>mores ostentat libere;</l>
<l>quod occultum fuerat,</l>
<l>verbo prodit et opere.</l>
 
<p><emph>5.</emph></p>
<l>Indignos allici</l>
<l>verbis alliciunt,</l>
<l>dolose capiunt</l>
<l>nummosos aulici;</l>
<l>sed hi, quos invadunt,</l>
<l>per retia</l>
<l>subtilia</l>
<l>similes evadunt.</l>
<l>donum Sancti Spiritus</l>
<l>sic venit iam Simonibus.</l>
<l>conformatur penitus,</l>
<l>si danda fides canibus.</l>
 
 </div2>
<div2 n="188"><head>CARMEN 188</head>
 
<p>I.</p>
<l>Diligitur, colitur,  |  quem sors illuminat ere;</l>
<l>Spernitur et premitur,  |  qui nulla videtur habere.</l>
 
<p>II.</p>
<l>Si dives fueris,  |  multorum laude frueris;</l>
<l>At neglectus eris,  |  si copia nulla sit eris.</l>
 
 </div2>
<div2 n="189"><head>CARMEN 189</head>
<p>Philippus Cancellarius (ca. 1170 - 1236)</p>

 
<p><emph>1a.</emph></p>
<l>«Aristippe, quamvis sero,</l>
<l>tuo tamen tandem quero</l>
<l>frui consilio.</l>
<l>quid Rome faciam?</l>
<l>mentiri nescio.</l>
<l>potentum gratiam</l>
<l>dat adulatio.</l>
<l>si mordaci nitar vero,</l>
<l>Verri numquam carus ero.</l>
<l>meretur histrio</l>
<l>virtutis premium,</l>
<l>dum palpat vitium</l>
<l>dulci mendacio.»</l>
 
<p><emph>1b.</emph></p>
<l>«Diogenes, quid intendas,</l>
– vis honores? vis prebendas? –
<l>id prius explices.</l>
<l>presunt ecclesiis</l>
<l>hi, quibus displices,</l>
<l>nisi te vitiis</l>
<l>ipsorum implices.</l>
<l>carus eris, si commendas</l>
<l>in prelatis vite mendas.</l>
<l>culparum complices,</l>
<l>ministros sceleris</l>
<l>amant pre ceteris</l>
<l>sacri pontifices.»</l>
 
<p><emph>2a.</emph></p>
<l>«Nec potentum didici</l>
<l>vitiis applaudire</l>
<l>nec favorem querere</l>
<l>corde loquens duplici.</l>
<l>veritate simplici</l>
<l>semper uti soleo,</l>
<l>dari famam doleo</l>
<l>cuiquam preter merita</l>
<l>nec impinguo capita</l>
<l>peccatoris oleo.»</l>
 
<p><emph>2b.</emph></p>
<l>«Ergo procul exsules,</l>
<l>si mentiri dubitas!</l>
<l>simplex enim veritas</l>
<l>multos fecit exsules.</l>
<l>cole nostros presules</l>
<l>mollibus blanditiis</l>
<l>nec insultans vitiis</l>
<l>verbis hos exasperes,</l>
<l>horum si desideres</l>
<l>frui beneficiis.»</l>
 
<p><emph>3a.</emph></p>
<l>«Ergo, sicut consulis,</l>
<l>expedit, ut taceam</l>
<l>blandiensve placeam</l>
<l>mollibus auriculis</l>
<l>potentium,</l>
<l>quibus me vis sic placere.</l>
<l>adulari vel tacere –</l>
<l>nichil ponis medium,</l>
<l>sicque, quasi faveam,</l>
<l>aliene subeam</l>
<l>culpe participium.»</l>
 
<p><emph>3b.</emph></p>
<l>«Culpe participio</l>
<l>ne formides pollui.</l>
<l>si potentum perfrui</l>
<l>vis favore, vitio</l>
<l>participes.</l>
<l>gaudent a convictu pari</l>
<l>suos sibi conformari</l>
<l>Giezi participes,</l>
<l>in promissis Protei</l>
<l>et sequaces Orphei</l>
<l>sacerdotum principes.»</l>
 
<p><emph>4a.</emph></p>
<l>«Vade retro, Satana,</l>
<l>tuas tolle fabulas!</l>
<l>quicquid enim consulas,</l>
<l>falsitatis organa,</l>
<l>voces adulantium, –</l>
<l>devoveo</l>
<l>nulliusque foveo</l>
<l>blandiendo vitium.</l>
<l>sed palponis nomen cavi,</l>
<l>cuius semper declinavi</l>
<l>fraudis artificium.»</l>
 
<p><emph>4b.</emph></p>
<l>«Ergo vivas modicus</l>
<l>et contentus modico;</l>
<l>nil est opus Cynico.</l>
<l>si vis esse Cynicus,</l>
<l>dicas vale curiis</l>
<l>et abeas</l>
<l>et nec te sic habeas,</l>
<l>ut applaudas vitiis.</l>
<l>cum perverso perverteris,</l>
<l>si potentum gratus queris</l>
<l>esse contuberniis.»</l>
 
 </div2>
<div2 n="190"><head>CARMEN 190</head>
 
<p>I.</p>
<l>Sunt detractores  |  inimicis deteriores.</l>
<l>Retro rodentes  |  et coram blanda loquentes</l>
<l>sunt magis infesti,  |  quoniam non sunt manifesti.</l>
 
<p>II.</p>
<l>Lingua susurronis  |  est peior felle draconis.</l>
 
 </div2>
<div2 n="191"><head>CARMEN 191</head>
<p>Archipoeta (ca. 1161/67)</p>

 
<p><emph>1.</emph></p>
<l>Estuans intrinsecus  |  ira vehementi</l>
<l>in amaritudine  |  loquor mee menti.</l>
<l>factus de materia  |  levis elementi</l>
<l>folio sum similis,  |  de quo ludunt venti.</l>
 
<p><emph>2.</emph></p>
<l>Cum sit enim proprium  |  viro sapienti,</l>
<l>supra petram ponere  |  sedem fundamenti,</l>
<l>stultus ego comparor  |  fluvio labenti,</l>
<l>sub eodem aere  |  numquam permanenti.</l>
 
<p><emph>3.</emph></p>
<l>Feror ego veluti  |  sine nauta navis,</l>
<l>ut per vias aeris  |  vaga fertur avis;</l>
<l>non me tenent vincula,  |  non me tenet clavis,</l>
<l>quero mei similes  |  et adiungor pravis.</l>
 
<p><emph>4.</emph></p>
<l>Michi cordis gravitas  |  res videtur gravis,</l>
<l>iocus est amabilis  |  dulciorque favis.</l>
<l>quicquid Venus imperat,  |  labor est suavis,</l>
<l>que numquam in cordibus  |  habitat ignavis.</l>
 
<p><emph>5.</emph></p>
<l>Via lata gradior  |  more iuventutis,</l>
<l>implico me vitiis  |  immemor virtutis,</l>
<l>voluptatis avidus  |  magis quam salutis,</l>
<l>mortuus in anima  |  curam gero cutis.</l>
 
<p><emph>6.</emph></p>
<l>Presul discretissime,  |  veniam te precor,</l>
<l>morte bona morior,  |  dulci nece necor,</l>
<l>meum pectus sauciat  |  puellarum decor,</l>
<l>et quas tactu nequeo,  |  saltem corde mechor.</l>
 
<p><emph>7.</emph></p>
<l>Res est arduissima  |  vincere naturam,</l>
<l>in aspectu virginis  |  mentem esse puram;</l>
<l>iuvenes non possumus  |  legem sequi duram</l>
<l>leviumque corporum  |  non habere curam.</l>
 
<p><emph>8.</emph></p>
<l>Quis in igne positus  |  igne non uratur?</l>
<l>quis Papie demorans  |  castus habeatur,</l>
<l>ubi Venus digito  |  iuvenes venatur,</l>
<l>oculis illaqueat,  |  facie predatur?</l>
 
<p><emph>9.</emph></p>
<l>Si ponas Hippolytum  |  hodie Papie,</l>
<l>non erit Hippolytus  |  in sequenti die.</l>
<l>Veneris in thalamos  |  ducunt omnes vie,</l>
<l>non est in tot turribus  |  turris Alethie.</l>
 
<p><emph>10.</emph></p>
<l>Secundo redarguor  |  etiam de ludo,</l>
<l>sed cum ludus corpore  |  me dimittit nudo,</l>
<l>frigidus exterius,  |  mentis estu sudo;</l>
<l>tunc versus et carmina  |  meliora cudo.</l>
 
<p><emph>11.</emph></p>
<l>Teruo capitulo  |  memoro tabernam:</l>
<l>illam nullo tempore  |  sprevi neque spernam,</l>
<l>donec sanctos angelos  |  venientes cernam,</l>
<l>cantantes pro mortuis:  |  «Requiem eternam.»</l>
 
<p><emph>12.</emph></p>
<l>Meum est propositum  |  in taberna mori,</l>
<l>ut sint vina proxima  |  morientis ori;</l>
<l>tunc cantabunt letius  |  angelorum chori:</l>
<l>«Sit Deus propitius  |  huic potatori.»</l>
 
<p><emph>13.</emph></p>
<l>Poculis accenditur  |  animi lucerna,</l>
<l>cor imbutum nectare  |  volat ad superna.</l>
<l>michi sapit dulcius  |  vinum de taberna,</l>
<l>quam quod aqua miscuit  |  presulis pincerna.</l>
 
<p><emph>14.</emph></p>
<l>Loca vitant publica  |  quidam poetarum</l>
<l>et secretas eligunt  |  sedes latebrarum,</l>
<l>student, instant, vigilant  |  nec laborant parum,</l>
<l>et vix tandem reddere  |  possunt opus clarum.</l>
 
<p><emph>15.</emph></p>
<l>Ieiunant et abstinent  |  poetarum chori,</l>
<l>vitant rixas publicas  |  et tumultus fori,</l>
<l>et ut opus faciant,  |  quod non possit mori,</l>
<l>moriuntur studio  |  subditi labori.</l>
 
<p><emph>16.</emph></p>
<l>Unicuique proprium  |  dat Natura munus:</l>
<l>ego numquam potui  |  scribere ieiunus,</l>
<l>me ieiunum vincere  |  posset puer unus.</l>
<l>sitim et ieiunium  |  odi tamquam funus.</l>
 
<p><emph>17.</emph></p>
<l>Unicuique proprium  |  dat Natura donum:</l>
<l>ego versus faciens  |  bibo vinum bonum,</l>
<l>et quod habent purius  |  dolia cauponum;</l>
<l>vinum tale generat  |  copiam sermonum.</l>
 
<p><emph>18.</emph></p>
<l>Tales versus facio,  |  quale vinum bibo,</l>
<l>nichil possum facere  |  nisi sumpto cibo;</l>
<l>nichil valent penitus,  |  que ieiunus scribo,</l>
<l>Nasonem post calices  |  carmine preibo.</l>
 
<p><emph>19.</emph></p>
<l>Michi numquam spiritus  |  poetrie datur,</l>
<l>nisi prius fuerit  |  venter bene satur;</l>
<l>dum in arce cerebri  |  Bacchus dominatur,</l>
<l>in me Phebus irruit  |  et miranda fatur.</l>
 
<p><emph>20.</emph></p>
<l>Ecce mee proditor  |  pravitatis fui,</l>
<l>de qua me redarguunt  |  servientes tui.</l>
<l>sed corum nullus est  |  accusator sui,</l>
<l>quamvis velint ludere  |  seculoque frui.</l>
 
<p><emph>21.</emph></p>
<l>Iam nunc in presentia  |  presulis beati</l>
<l>secundum dominici  |  regulam mandati</l>
<l>mittat in me lapidem  |  neque parcat vari,</l>
<l>cuius non est animus  |  conscius peccati.</l>
 
<p><emph>22.</emph></p>
<l>Sum locutus contra me,  |  quicquid de me novi,</l>
<l>et virus evomui,  |  quod tam diu fovi.</l>
<l>vita vetus displicet,  |  mores placent novi;</l>
<l>homo videt faciem,  |  sed cor patet Iovi.</l>
 
<p><emph>23.</emph></p>
<l>Iam virtutes diligo,  |  vitiis irascor,</l>
<l>renovatus animo  |  spiritu renascor;</l>
<l>quasi modo genitus  |  novo lacte pascor,</l>
<l>ne sit meum amplius  |  vanitatis vas cor.</l>
 
<p><emph>24.</emph></p>
<l>Electe Colonie,  |  parce penitenti,</l>
<l>fac misericordiam  |  veniam petenti,</l>
<l>et da penitentiam  |  culpam confitenti;</l>
<l>feram, quicquid iusseris,  |  animo libenti.</l>
 
<p><emph>25.</emph></p>
<l>Parcit enim subditis  |  leo, rex ferarum,</l>
<l>et est erga subditos  |  immemor irarum;</l>
<l>et vos idem facite,  |  principes terrarum:</l>
<l>quod caret dulcedine,  |  nimis est amarum.</l>
 
  </div2>
<div2 id="191a"><head>CARMEN 191a</head>
 
<p><emph>1.</emph></p>
<l>Cum sit fama multiplex  |  de te divulgata,</l>
<l>veritati consonent  |  omnia prolata;</l>
<l>colorare stultum est  |  bene colorata,</l>
<l>et non decet aliquem  |  serere iam sata.</l>
 
<p><emph>2.</emph></p>
<l>Raptus ergo specie  |  fame decurrentis,</l>
<l>veni non immodicum  |  verba dare ventis;</l>
<l>sed ut rorem gratie  |  de profundo mentis,</l>
<l>precepit ut Dominus,  |  traham offerentis.</l>
 
<p><emph>3.</emph></p>
<l>Vide, si complaceat  |  tibi me tenere:</l>
<l>in scribendis litteris  |  certus sum valere,</l>
<l>et si forsan accidat  |  opus imminere,</l>
<l>vices in dictamine  |  potero supplere.</l>
 
<p><emph>4.</emph></p>
<l>Hoc si recusaveris,  |  audi, quod attendas:</l>
<l>paupertatis oneri  |  pie condescendas,</l>
<l>et ad penas hominis  |  huius depellendas</l>
<l>curam aliquatenus  |  muneris impendas.</l>
 
<p><emph>5.</emph></p>
<l>Pater mi, sub brevi tam  |  multa comprehendi,</l>
<l>quia doctis decens est  |  modus hic loquendi,</l>
<l>et ut prorsus resecem  |  notam applaudendi,</l>
<l>non in verbo latius  |  placuit protendi.</l>
 
 </div2>
<div2 n="192"><head>CARMEN 192</head>
 
<p>I.</p>
<l>Si quis displiceat pravis, non sollicitetur;</l>
<l>Cum non sit pravus, nemo placere potest.</l>
 
<p>II.</p>
<l>Opto placere bonis, pravis odiosus haberi;</l>
<l>Namque solent odio semper habere bonos.</l>
 
 </div2>
<div2 n="193"><head>CARMEN 193</head>
<p>De conflictu vini et aque</p>
<p>Petrus</p>
 
<p><emph>1.</emph></p>
<l>Denudata veritate</l>
<l>succinctaque brevitate</l>
<l>ratione varia</l>
<l>dico, quod non copulari</l>
<l>debent, immo separari,</l>
<l>que sunt adversaria.</l>
 
<p><emph>2.</emph></p>
<l>Cum in scypho reponuntur,</l>
<l>vinum aqua coniunguntur;</l>
<l>sed talis coniunctio</l>
<l>non est bona nec laudari</l>
<l>debet, immo nuncupari</l>
<l>melius confusio.</l>
 
<p><emph>3.</emph></p>
<l>Vinum sentit aquam secum.</l>
<l>dolens inquit: «quis te mecum</l>
<l>ausus est coniungere?</l>
<l>exi! surge! vade foras!</l>
<l>non eodem loco moras</l>
<l>mecum debes facere.</l>
 
<p><emph>4.</emph></p>
<l>Super terram debes teri</l>
<l>et cum terra commisceri,</l>
<l>ut in lutum transeas.</l>
<l>vilis et inverecunda</l>
<l>rimas queris, ut immunda</l>
<l>mundi loca subeas.</l>
 
<p><emph>5.</emph></p>
<l>Mensa per te non ornatur,</l>
<l>nullus homo fabulatur</l>
<l>in tui presentia.</l>
<l>sed qui prius est iocundus,</l>
<l>ridens verboque facundus,</l>
<l>non rumpit silentia.</l>
 
<p><emph>6.</emph></p>
<l>Cum quis de te forte potat,</l>
<l>si sit sanus, tunc egrotat,</l>
<l>conturbas precordia;</l>
<l>venter tonat, surgit ventus,</l>
<l>qui inclusus, non ademptus</l>
<l>multa dat supplicia.</l>
 
<p><emph>7.</emph></p>
<l>Quando venter est inflatus,</l>
<l>tunc diversos reddit flatus</l>
<l>ex utroque gutture,</l>
<l>et cum ita dispensatur</l>
<l>ventus, aer perturbatur</l>
<l>a corrupto murmure.»</l>
 
<p><emph>8.</emph></p>
<l>Aqua contra surgit ita:</l>
<l>«turpis iacet tua cita</l>
<l>cum magna miseria.</l>
<l>qui sunt tui potatores,</l>
<l>vitam perdunt atque mores</l>
<l>tendentes ad vitia.</l>
 
<p><emph>9.</emph></p>
<l>Tu scis linguas impedire.</l>
<l>titubando solet ire</l>
<l>tua sumens basia;</l>
<l>verba recte non discernens,</l>
<l>centum putat esse cernens</l>
<l>duo luminaria.</l>
 
<p><emph>10.</emph></p>
<l>Et qui tuus est amator?</l>
<l>homicida, fornicator,</l>
<l>Davus, Geta, Byrria!</l>
<l>tales tibi famulantur,</l>
<l>tales de te gloriantur</l>
<l>tabernali curia.</l>
 
<p><emph>11.</emph></p>
<l>Propter tuam pravitatem</l>
<l>nullam habes libertatem,</l>
<l>domos tenes parvulas.</l>
<l>ego magna sum in mundo,</l>
<l>dissoluta me diffundo</l>
<l>per terre particulas.</l>
 
<p><emph>12.</emph></p>
<l>Potum dono sitienti,</l>
<l>et salutem sum querenti</l>
<l>valde necessaria,</l>
<l>quia veho peregrinos</l>
<l>tam remotos quam vicinos</l>
<l>ad templi palatia.»</l>
 
<p><emph>13.</emph></p>
<l>Vinum hec: «te plenam fraude</l>
<l>probas esse tali laude.</l>
<l>verum est, quod suscipis</l>
<l>naves. post hec intumescis;</l>
<l>dum franguntur, non quiescis</l>
<l>et sic eas decipis.</l>
 
<p><emph>14.</emph></p>
<l>Qui non potest te potare</l>
<l>et te totam desiccare,</l>
<l>tendit ad pericula.</l>
<l>tibi credens sic declinat;</l>
<l>ita per te peregrinat</l>
<l>ad eterna secula.</l>
 
<p><emph>15.</emph></p>
<l>Ego deus, et testatur</l>
<l>istud Naso; per me datur</l>
<l>cunctis sapientia.</l>
<l>cum non potant me magistri,</l>
<l>sensu carent, et ministri</l>
<l>non frequentant studia.</l>
 
<p><emph>16.</emph></p>
<l>Non a falso potest verum</l>
<l>separare, ni qui merum</l>
<l>me potare nititur.</l>
<l>claudus currit, cecus videt,</l>
<l>eger surgit, deflens ridet,</l>
<l>per me mutus loquitur.</l>
 
<p><emph>17.</emph></p>
<l>Per me senex iuvenescit,</l>
<l>per te ruit et senescit</l>
<l>iuvenum lascivia.</l>
<l>per me mundus reparatur,</l>
<l>per te nunquam generatur</l>
<l>filius vel filia.»</l>
 
<p><emph>18.</emph></p>
<l>Aqua inquit: «tu es deus,</l>
<l>per quem iustus homo reus</l>
<l>malus, peior, pessimus.</l>
<l>verba facis semiplena</l>
<l>balbutire; cum lagena</l>
<l>sic fit sciens Didymus.</l>
 
<p><emph>19.</emph></p>
<l>Execretur tale numen,</l>
<l>lima fraudis et acumen,</l>
<l>fons, origo criminis,</l>
<l>quod et bonis novercatur,</l>
<l>quod e terris se furatur</l>
<l>per adventum fluminis.</l>
 
<p><emph>20.</emph></p>
<l>Ego loquor veritatem,</l>
<l>dono terris ubertatem,</l>
<l>per me vernant omnia.</l>
<l>cum non pluit, exarescunt</l>
<l>herbe, fruges et marcescunt</l>
<l>flores atque folia.</l>
 
<p><emph>21.</emph></p>
<l>Mater tua tortuosa</l>
<l>numquam surgit fructuosa;</l>
<l>sed omnino sterilis,</l>
<l>sua coma denudata,</l>
<l>serpit humi desiccata,</l>
<l>vana fit et fragilis.</l>
 
<p><emph>22.</emph></p>
<l>Fames terras comitatur</l>
<l>me cedente, perturbatur</l>
<l>deflens omnis populus;</l>
<l>pro me Christo Christianus,</l>
<l>tam Iudeus quam paganus</l>
<l>preces fundit sedulus.»</l>
 
<p><emph>23.</emph></p>
<l>Vinum ait: «de te canis,</l>
<l>te collaudas verbis vanis,</l>
<l>alibi te vidimus.</l>
<l>universis cum sis nota</l>
<l>vilis et immunda tota,</l>
<l>credis, quod non novimus?</l>
 
<p><emph>24.</emph></p>
<l>Tu fex rerum et sentina,</l>
<l>que descendunt de latrina,</l>
<l>suscipis, quod taceo.</l>
<l>sordes, feces et venena</l>
<l>multa rapis ut effrena,</l>
<l>que narrare nequeo.»</l>
 
<p><emph>25.</emph></p>
<l>Aqua surgens se defendit</l>
<l>atque vinum reprehendit</l>
<l>de turpi colloquio:</l>
<l>«quis et qualis sit, non latet,</l>
<l>iste deus, immo patet</l>
<l>tali vaticinio.</l>
 
<p><emph>26.</emph></p>
<l>Sermo tuus me non ledet,</l>
<l>tamen turpis male sedet</l>
<l>ore dei ratio.</l>
<l>ultra passus novem ferre</l>
<l>nolo virus nec sufferre,</l>
<l>sed a me proicio.»</l>
 
<p><emph>27.</emph></p>
<l>Vinum ait: «exornata</l>
<l>verba sunt post terga data;</l>
<l>non excludis vitium.</l>
<l>multi ferre te viderunt</l>
<l>sordes, que non perierunt</l>
<l>per diei spatium!»</l>
 
<p><emph>28.</emph></p>
<l>Audiens hec obstupescit</l>
<l>aqua, deflens obmutescit,</l>
<l>geminat suspiria.</l>
<l>vinum clamat: «quare taces?</l>
<l>patens est, quod victa iaces</l>
<l>rationis nescia.»</l>
 
<p><emph>29.</emph></p>
<l>Ego Petrus disputator</l>
<l>huius cause terminator</l>
<l>omni dico populo:</l>
<l>quod hec miscens execretur</l>
<l>et a Christo separetur</l>
<l>in eterno seculo. Amen.</l>
 
 </div2>
<div2 n="194"><head>CARMEN 194</head>
<p>Hugo Primas (ante 1160)</p>

 
<p>I.</p>
<l>In cratere meo  |  Thetis est sociata Lyeo;</l>
<l>Est dea iuncta deo,  |  sed dea maior eo.</l>
<l>Nil valet hic vel ea,  |  nisi cum fuerint pharisea</l>
<l>Hec duo; propterea  |  sit deus absque dea.</l>
 
<p>II.</p>
<l>Res tam diverse,  |  licet utraque sit bona per se,</l>
<l>Si sibi perverse  |  coeant, perdunt pariter se.</l>
 
<p>III.</p>
<l>Non reminiscimini,  |  quod ad escas architriclini</l>
<l>In cyathis Domini  |  non est coniunx aqua vini?</l>
 
 </div2>
<div2 n="195"><head>CARMEN 195</head>
 
<p><emph>1a.</emph></p>
<l>Si quis Deciorum  |  dives officio</l>
<l>gaudes in vagorum  |  esse consortio,</l>
<l>vina numquam spernas,</l>
<l>diligas tabernas.</l>
 
<p><emph>1b.</emph></p>
<l>Bacchi, qui est spiritus, infusio</l>
<l>gentes allicit bibendi studio;</l>
<l>curarumque tedium</l>
<l>solvit et dat gaudium.</l>
 
<p><emph>1c.</emph></p>
<l>Terminum nullum teneat nostra contio,</l>
<l>bibat funditus confisa Decio.</l>
<l>nam ferre scimus eum</l>
<l>Fortune clipeum.</l>
 
<p><emph>1d.</emph></p>
<l>Circa frequens studium sis sedula,</l>
<l>apta digitos, gens eris emula,</l>
<l>ad fraudem Decii</l>
<l>sub spe stipendii.</l>
 
<p><emph>2a.</emph></p>
<l>Qui perdit pallium,</l>
<l>scit esse Decium</l>
<l>Fortune nuntium</l>
<l>sibi non prospere,</l>
<l>dum ludit temere</l>
<l>gratis volens bibere.</l>
 
<p><emph>2b.</emph></p>
<l>Lusorum studia</l>
<l>sunt fraudis conscia;</l>
<l>perdentis tedia</l>
<l>sunt illi gaudium,</l>
<l>qui tenet pallium</l>
<l>per fraudis vitium.</l>
 
<p><emph>3.</emph></p>
<l>Ne miretur homo, talis</l>
<l>quem tus es nudavit;</l>
<l>nam sors item cogit talis</l>
<l>dare penas factis malis</l>
<l>Iovemque beavit.</l>
 
<p><emph>4a.</emph></p>
<l>Ut plus iudat,</l>
<l>quem sors nudat,</l>
<l>lucri spes hortatur;</l>
<l>sed dum testes</l>
<l>trahunt vestes</l>
<l>non auxiliatur.</l>
 
<p><emph>4b.</emph></p>
<l>In taberna</l>
<l>fraus eterna</l>
<l>semper est in ludo.</l>
<l>hanc qui amat,</l>
<l>sepe clamat</l>
<l>sedens dorso nudo:</l>
 
<p><emph>5.</emph></p>
<l>«Ve tuis donis, Decie,</l>
<l>tibi fraus et insidie;</l>
<l>turbam facis lugentium,</l>
<l>paris stridorem dentium.</l>
 
<p><emph>6a.</emph></p>
<l>Lusorum enim studia</l>
<l>sunt fraudes et rapina,</l>
<l>que michi supplicia</l>
<l>merso dant in ruina.</l>
 
<p><emph>6b.</emph></p>
<l>Fortune bona primitus</l>
<l>voluntas est inversa,</l>
<l>in meque michi penitus</l>
<l>novercatur aversa.</l>
 
<p><emph>6c.</emph></p>
<l>In vase parapsidis</l>
<l>stat fronte capillata,</l>
<l>que nunc aures aspidis</l>
<l>habet, retro calvata.»</l>
 
<p><emph>7.</emph></p>
<l>«Schuch!» clamat nudus in frigore,</l>
<l>cui gelu riget in pectore,</l>
<l>quem tremor angit in corpore:</l>
– ut sedeat estatis tempore
<l>sub arbore!</l>
 
<p><emph>8a.</emph></p>
<l>Per Decium</l>
<l>supplicium</l>
<l>suis datur cultoribus,</l>
<l>quos seviens</l>
<l>urget hiems</l>
<l>semper suis temporibus.</l>
 
<p><emph>8b.</emph></p>
<l>Sub digito</l>
<l>sollicito</l>
<l>latet fraus et deceptio;</l>
<l>hinc oritur,</l>
<l>dum luditur,</l>
<l>sepe litis dissensio.</l>
 
<p><emph>9a.</emph></p>
<l>Deceptoris est mos</l>
<l>velocis, ut tardos</l>
<l>et graves fraudet sors;</l>
<l>sint secum Decii,</l>
<l>sed furti conscii,</l>
<l>dum ludunt, socii.</l>
 
<p><emph>9b.</emph></p>
<l>Sub quorum studio</l>
<l>fraus et deceptio</l>
<l>regnant cum Decio;</l>
<l>non equis legibus</l>
<l>damna notavimus,</l>
<l>sed nexis retibus.</l>
 
<p><emph>10.</emph></p>
<l>Corde si quis tam devoto</l>
<l>ludum imitatur,</l>
<l>huius rei testis Otto,</l>
<l>colum cuius regit Clotho,</l>
<l>quod sepe nudatur.</l>
 
<p><emph>11a.</emph></p>
<l>Causa ludi</l>
<l>sepe nudi</l>
<l>sunt mei consortes;</l>
<l>dum sic prestem,</l>
<l>super vestem</l>
<l>meam mittunt sortes.</l>
 
<p><emph>11b.</emph></p>
<l>Heu, pro ludo</l>
<l>sepe nudo</l>
<l>dat vestire saccus!</l>
<l>sed tum penas,</l>
<l>mortis venas</l>
<l>dat nescire Bacchus.</l>
 
<p><emph>12.</emph></p>
<l>Tunc salutant peccarium</l>
<l>et laudant tabernarium,</l>
<l>excluditur denarius,</l>
<l>profertur sermo varius:</l>
 
<p><emph>13a.</emph></p>
<l>«Deu sal, misir bescher de vin!»</l>
<l>Tunc eum osculamur</l>
<l>Wir enachten niht uf den Rin,</l>
<l>sed Baccho famulamur.</l>
 
<p><emph>13b.</emph></p>
<l>Tunc rorant scyphi desuper</l>
<l>et canna pluit mustum,</l>
<l>et qui potaverit nuper,</l>
<l>bibat plus quam sit iustum.</l>
 
<p><emph>13c.</emph></p>
<l>Tunc postulantur tessere,</l>
<l>pro poculis iactatur,</l>
<l>nec de furore Boree</l>
<l>quisquam premeditatur.</l>
 
 </div2>
<div2 n="196"><head>CARMEN 196</head>
 
<p><emph>1.</emph></p>
<l>In taberna quando sumus,</l>
<l>non curamus, quid sit humus,</l>
<l>sed ad ludum properamus,</l>
<l>cui semper insudamus.</l>
<l>quid agatur in taberna,</l>
<l>ubi nummus est pincerna,</l>
<l>hoc est opus, ut queratur,</l>
<l>sed quid loquar, audiatur.</l>
 
<p><emph>2.</emph></p>
<l>Quidam ludunt, quidam bibunt,</l>
<l>quidam indiscrete vivunt.</l>
<l>sed in ludo qui morantur,</l>
<l>ex his quidam denudantur;</l>
<l>quidam ibi vestiuntur,</l>
<l>quidam saccis induuntur.</l>
<l>ibi nullus timet mortem,</l>
<l>sed pro Baccho mittunt sortem.</l>
 
<p><emph>3.</emph></p>
<l>Primo pro nummata vini;</l>
<l>ex hac bibunt libertini.</l>
<l>semel bibunt pro captivis,</l>
<l>post hec bibunt ter pro vivis,</l>
<l>quater pro Christianis cunctis,</l>
<l>quinquies pro fidelibus defunctis,</l>
<l>sexies pro sororibus vanis,</l>
<l>septies pro militibus silvanis.</l>
 
<p><emph>4.</emph></p>
<l>Octies pro fratribus perversis,</l>
<l>novies pro monachis dispersis,</l>
<l>decies pro navigantibus,</l>
<l>undecies pro discordantibus,</l>
<l>duodecies pro penitentibus,</l>
<l>tredecies pro iter agentibus.</l>
<l>tam pro papa quam pro rege</l>
<l>bibunt omnes sine lege.</l>
 
<p><emph>5.</emph></p>
<l>Bibit hera, bibit herus,</l>
<l>bibit miles, bibit clerus,</l>
<l>bibit ille, bibit illa,</l>
<l>bibit servus cum ancilla,</l>
<l>bibit velox, bibit piger,</l>
<l>bibit albus, bibit niger,</l>
<l>bibit constans, bibit vagus,</l>
<l>bibit rudis, bibit magus,</l>
 
<p><emph>6.</emph></p>
<l>Bibit pauper et egrotus,</l>
<l>bibit exul et ignotus,</l>
<l>bibit puer, bibit canus,</l>
<l>bibit presul et decanus,</l>
<l>bibit soror, bibit frater,</l>
<l>bibit anus, bibit mater,</l>
<l>bibit ista, bibit ille,</l>
<l>bibunt centum, bibunt mille.</l>
 
<p><emph>7.</emph></p>
<l>Parum durant sex nummate,</l>
† ubi ipsi immoderate
<l>bibunt omnes sine meta,</l>
<l>quamvis bibant mente leta.</l>
<l>sic nos rodunt omnes gentes,</l>
<l>et sic erimus egentes.</l>
<l>qui nos rodunt, confundantur</l>
<l>et cum iustis non scribantur.</l>
 
 </div2>
<div2 n="197"><head>CARMEN 197</head>
 
<p><emph>1.</emph></p>
<l>Dum domus lapidea</l>
<l>foro sita cernitur,</l>
<l>et † a fratris rosea</l>
<l>visus dum allicitur,</l>
<l>«dulcis» ferunt socii</l>
<l>«locus hic est hospitii.</l>
<l>Bacchus tollat,</l>
<l>Venus molliat</l>
<l>vi bursarum pectora</l>
<l>et immutet</l>
<l>et computet</l>
<l>vestes in pignora.</l>
 
<p><emph>2.</emph></p>
<l>Molles cibos edere,</l>
<l>impinguari,</l>
<l>dilatari</l>
<l>studeamus ex adipe,</l>
<l>alacriter bibere.»</l>
 
<p><emph>3.</emph></p>
<l>Hei, quam felix est iam vita potatoris,</l>
<l>qui curarum tempestates sedat et meroris!</l>
. . . . . . . . . . . . . . . . . . . . . . . . . . . . . . .
<l>dum flavescit vinum in vitro subrubei coloris.</l>
 
<p><emph>4.</emph></p>
<l>Bibuli lagenam</l>
<l>absorbent vino plenam,</l>
<l>vinum mixtum mellifluo odore,</l>
<l>claretum forte nectareo sapore.</l>
<l>scyphos crebros repetunt in sede maiestatis,</l>
<l>in qua iugum inops perdit sue paupertatis.</l>
 
<p><emph>5.</emph></p>
. . . . . . . . . . . . . . . . . . . . . . . . . . . . .
. . . . . . . . . . . . . . . . . . . . . . . . . . . . .
<l>omnes dicunt: «surgite, eamus!</l>
<l>venter exposcit, ut paululum edamus.</l>
<l>stomachus recusat potum diu carens cena,</l>
<l>et simplex erit gaudium, si cutis non sit plena.»</l>
 
<p><emph>6.</emph></p>
<l>Ex domo strepunt gressu inequali;</l>
<l>nasturcio procumbunt plateali.</l>
<l>fratres nudi carent penula;</l>
<l>ad terram proni flectunt genua.</l>
<l>in luto strati dicunt: «orate!»</l>
<l>per posteriore dorsi vox auditur: «levate!</l>
<l>exaudite iam vestre sunt orationes,</l>
<l>quia respexit Bacchus vestras compunctiones.»</l>
 
 </div2>
<div2 n="198"><head>CARMEN 198</head>
<p>Godefridus Vincestriensis (ca. 1050 - 1107)</p>

 
<p>I.</p>
<l>Mella, cibus dulcis, sunt sepe nocentia multis;</l>
<l>Divitie dulces pluribus, Alle, graves.</l>
 
<p>II.</p>
<l>Esca quidem simplex sanum facit atque valentem,</l>
<l>Sed sanum multi destituere cibi.</l>
 
 </div2>
<div2 n="199"><head>CARMEN 199</head>
 
<p><emph>1.</emph></p>
<l>Puri Bacchi meritum</l>
<l>licitat illicitum:</l>
<l>pocula festiva</l>
<l>non sunt consumptiva.</l>
<l>Bacchum colo</l>
<l>sine dolo,</l>
<l>quia volo,</l>
<l>quod os meum bibat.</l>
 
<p><emph>2.</emph></p>
<l>Hac in plana tabula</l>
<l>mora detur sedula.</l>
<l>pares nostri, sortes,</l>
<l>pugnant sicut fortes;</l>
<l>nam per ludum</l>
<l>fero dudum</l>
<l>dorsum nudum</l>
<l>ut mei consortes.</l>
 
<p><emph>3.</emph></p>
<l>Numquam erit habilis,</l>
<l>qui non sit instabilis</l>
<l>et corde iocundo</l>
<l>non sit vagus mundo</l>
<l>et recurrat</l>
<l>et transcurrat</l>
<l>et discurrat</l>
<l>in orbe rotundo.</l>
 
<p><emph>4.</emph></p>
<l>Simon in Alsatiam</l>
† visitare patriam
<l>venit ad confratres</l>
<l>visitare patres,</l>
<l>ubi vinum</l>
<l>et albinum</l>
<l>et rufinum</l>
<l>potant nostri fratres.</l>
 
 </div2>
<div2 n="200"><head>CARMEN 200</head>
 
<p><emph>1.</emph></p>
<l>Bacche, bene venies  |  gratus et optatus,</l>
<l>per quem noster animus  |  fit letificatus.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>2.</emph></p>
<l>Bacchus forte superans  |  pectora virorum</l>
<l>in amorem concitat  |  animos eorum.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>3.</emph></p>
<l>Bacchus sepe visitans  |  mulierum genus</l>
<l>facit eas subditas  |  tibi, o tu Venus.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>4.</emph></p>
<l>Bacchus venas penetrans  |  calido liquore</l>
<l>facit eas igneas  |  Veneris ardore.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>5.</emph></p>
<l>Bacchus lenis leniens  |  curas et dolores</l>
<l>confert iocum, gaudia,  |  risus et amores.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>6.</emph></p>
<l>Bacchus mentem femine  |  solet hic lenire</l>
<l>cogit eam citius  |  viro consentire.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>7.</emph></p>
<l>Bacchus illam facile  |  solet expugnare,</l>
<l>a qua prorsus coitum  |  nequit impetrare.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>8.</emph></p>
<l>Bacchus numen faciens  |  hominem iocundum,</l>
<l>reddit eum pariter  |  doctum et facundum.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>9.</emph></p>
<l>Bacche, deus inclite,  |  omnes hic astantes</l>
<l>leti sumus munera  |  tua prelibantes.</l>
<p>Refl.</p>
<l>Istud vinum, bonum vinum,  |  vinum generosum,</l>
<l>reddit virum curialem,  |  probum, animosum.</l>
 
<p><emph>10.</emph></p>
<l>Omnes tibi canimus  |  maxima preconia,</l>
<l>te laudantes merito  |  tempora per omnia.</l>

</div2>
<div2 n="201"><head>CARMEN 201</head>
 
<p>I.</p>
<l>Tu das, Bacche, loqui, tu comprimis ora loquacis,</l>
<l>Ditas, deditas, tristia leta facis.</l>
<l>Concilias hostes, tu rumpis federa pacis,</l>
<l>Et qui nulla sciunt, omnia scire facis.</l>
<l>Multis clausa seris tibi panditur arca tenacis;</l>
<l>Tu das, ut detur, nil dare posse facis.</l>
<l>Das ceco visum, das claudo crura salacis:</l>
<l>Crederis esse deus, hec quia cuncta facis.</l>
 
<p>II.</p>
<l>Ergo bibamus,  |  ne sitiamus,  |  vas repleamus.</l>
<l>Quisque suorum  |  posteriorum  |  sive priorum</l>
<l>Sit sine cura  |  morte futura  |  re peritura.</l>
 
<p>III.</p>
<l>Pone merum et talos, pereat, qui crastina curat.</l>
<l>App. Verg., Copa 37</l>
 
<p>IV.</p>
<l>Bacchus erat captus  |  vinclisque tenacibus aptus;</l>
<l>Noluit ergo deus  |  carceris esse reus.</l>
<l>Ast in conclavi  |  dirupit vincula suavi</l>
<l>Et fractis foribus  |  prodiit e laribus.</l>
 
 
 </div2>
<div2 n="202"><head>CARMEN 202</head>
 
<p><emph>1.</emph></p>
<l>O potores exquisiti,</l>
<l>licet sitis sine siti,</l>
<l>en bibatis expediti</l>
<l>et scyphorum inobliti!</l>
<l>scyphi crebro repetiti</l>
<l>non dormiant,</l>
<l>et sermones inauditi</l>
<l>prosiliant.</l>
 
<p><emph>2.</emph></p>
<l>Qui potare non potestis,</l>
<l>ite procul ab his festis!</l>
<l>procul ite! quid hic estis?</l>
<l>non est locus hic modestis.</l>
<l>inter letos mos agrestis</l>
<l>modestie</l>
<l>index est et certus testis</l>
<l>ignavie.</l>
 
<p><emph>3.</emph></p>
<l>Si quis latitat hic forte,</l>
<l>qui recusat vinum forte,</l>
<l>ostendantur ei porte!</l>
<l>exeat hac de cohorte!</l>
<l>plus est nobis gravis morte,</l>
<l>si maneat;</l>
<l>sic recedat a consorte,</l>
<l>ne redeat.</l>
 
<p><emph>4.</emph></p>
<l>Vina qui non gustat pura,</l>
<l>miser vivat et in cura!</l>
<l>vino sors lenitur dura,</l>
<l>procul ergo sit mixtura!</l>
<l>multum enim contra iura</l>
<l>delinquitur,</l>
<l>cum hec dei creatura</l>
<l>corrumpitur.</l>
 
<p><emph>5.</emph></p>
<l>Dea deo ne iungatur!</l>
<l>deam deus aspernatur;</l>
<l>nam qui Liber appellatur,</l>
<l>libertate gloriatur.</l>
<l>virtus eius adnullatur</l>
<l>ad pocula,</l>
<l>et ad mortem infirmatur</l>
<l>ex copula.</l>
 
<p><emph>6.</emph></p>
<l>Cum regina sit in mari,</l>
<l>dea potest appellari,</l>
<l>sed indigna tanto pari,</l>
<l>quem presumat osculari.</l>
<l>numquam Bacchus adaquari</l>
<l>se voluit,</l>
<l>neque libens baptizari</l>
<l>sustinuit.</l>
 
<p><emph>7.</emph></p>
<l>Pure sequor tam purarum</l>
<l>puritatem personarum,</l>
<l>quia constat omne rarum</l>
<l>raritate magis carum.</l>
<l>ut in vino vis aquarum</l>
<l>non proficit,</l>
<l>sic in aqua vini parum</l>
<l>non sufficit.</l>
 
<p><emph>8.</emph></p>
<l>Cura Bacchus et sopore</l>
<l>corda pio solvit more.</l>
<l>sumpto Baccho meliore</l>
<l>dulcis sapor est in ore;</l>
<l>vini constat ex sapore</l>
<l>letitia,</l>
<l>recalescit in amore</l>
<l>mens saucia.</l>
 
 </div2>
<div2 n="203"><head>CARMEN 203</head>
 
<p><emph>1.</emph></p>
<l>Hiemali tempore,</l>
<l>dum prata marcent frigore</l>
<l>et aque congelescunt,</l>
<l>concurrunt in estuario,</l>
<l>qui regnant cum Decio</l>
<l>et postquam concalescunt,</l>
<l>socius a socio  |  ludens irretitur.</l>
<l>qui vestitus venerat,  |  nudus reperitur.</l>
<l>hei, trepidant divitie,</l>
<l>cum paupertas  |  semper servit libere.</l>
 
<p><emph>2.</emph></p>
<l>Salutamus, socii,</l>
<l>nos, qui sumus bibuli,</l>
<l>tabernam sicco ore.</l>
<l>potemus alacriter!</l>
<l>scyphi impleantur iugiter!</l>
<l>ludamus solito more!</l>
<l>plana detur tabula!  |  sortes concedantur!</l>
<l>pro nummis et pro poculis  |  vestes mutuantur.</l>
<l>hei, nunc appareat,</l>
<l>cui sors magis  |  aut Fortuna faveat!</l>
 
<p><emph>3.</emph></p>
† Mox stupam egreditur,
<l>a Chaldeo recipitur,</l>
<l>eius commilitone.</l>
<l>quassantur mandibole,</l>
<l>nudus clamat: «ve ve ve!»</l>
<l>currunt dentes in agone.</l>
<l>«o infelix nimium!  |  cur venis de calore</l>
<l>decantans regem martyrum  |  deferens in ore?»</l>
<l>hei, hec est regula,</l>
<l>per quam nobis  |  cutis erit morbida.</l>
 
  </div2>
<div2 id="203a"><head>CARMEN 203a</head>
 
<l>Vns seit uon Lutringen Helfrich,</l>
<l>wie zwene rechen lobelich</l>
<l>ze saemine bechomen:</l>
<l>Erekke unde ovch her Dieterich;</l>
<l>si waren beide uraislich,</l>
<l>da uon sie schaden namen.</l>
<l>als uinster was der tan,  |  da sie an ander funden.</l>
<l>her Dietrich rait mit mannes chraft  |  den walt also unchunden.</l>
<l>Ereke der chom dar gegan;</l>
<l>er lie da heime rosse uil;  |  daz was niht wolgetan.</l>
 
 </div2>
<div2 n="204"><head>CARMEN 204</head>
 
<p><emph>1.</emph></p>
<l>Urbs salve regia,</l>
<l>Trevir, urbs urbium,</l>
<l>per quam lascivia</l>
<l>redit ac gaudium!</l>
<l>florescis, patria,</l>
<l>flore sodalium.</l>
<l>per dulzor!</l>
<p>Refl.</p>
<l>Her wirt, tragent her nu win,</l>
<l>vrolich suln wir bi dem sin.</l>
 
<p><emph>2.</emph></p>
<l>Trevir metropolis,</l>
<l>urbs amenissima,</l>
<l>que Bacchum recolis,</l>
<l>Baccho gratissima,</l>
<l>da tuis incolis</l>
<l>vina fortissima!</l>
<l>per dulzor!</l>
<p>Refl.</p>
<l>Her wirt, tragent her nu win,</l>
<l>vrolich suln wir bi dem sin.</l>
 
<p><emph>3.</emph></p>
<l>Ars dialectica</l>
<l>nil probat verius:</l>
<l>gens Teutonica</l>
<l>nil potat melius;</l>
† et plus munifica
<l>sua dans largius.</l>
<l>per dulzor!</l>
<p>Refl.</p>
<l>Her wirt, tragent her nu win,</l>
<l>vrolich suln wir bi dem sin.</l>
 
<p><emph>4.</emph></p>
<l>Iovis in solio</l>
<l>coramque superis</l>
<l>fuit iudicio</l>
<l>conclusum Veneris</l>
<l>rosam rosario</l>
<l>dari pre ceteris.</l>
<l>per dulzor!</l>
<p>Refl.</p>
<l>Her wirt, tragent her nu win,</l>
<l>vrolich suln wir bi dem sin.</l>
 
<p><emph>5.</emph></p>
<l>Quid est iocundius</l>
<l>presigni facie:</l>
<l>rosam rosarius</l>
<l>decorat hodie,</l>
<l>unde vox letius</l>
<l>sonat letitie!</l>
<l>per dulzor!</l>
<p>Refl.</p>
<l>Her wirt, tragent her nu win,</l>
<l>vrolich suln wir bi dem sin.</l>
 
 </div2>
<div2 n="205"><head>CARMEN 205</head>
 
<p><emph>1.</emph></p>
<l>Hospes laudatur,</l>
<l>si habunde datur,</l>
<l>ut bene bibatur,</l>
<l>et hoc propere.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>2.</emph></p>
<l>Iocus est generalis,</l>
<l>ubi potus est venalis,</l>
<l>quem vendit socialis</l>
. . . femina.
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>3.</emph></p>
<l>Pincerna tunc letatur.</l>
<l>habunde propinatur</l>
. . . . . . . . . . . . . . .
. . . . . . . . . . . .
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>4.</emph></p>
. . . . . . . . . . . . .
<l>de vino meliori</l>
<l>atque leniori</l>
<l>et hoc propere.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>5.</emph></p>
<l>Bacchus ad amorem</l>
<l>instigat iuniorem,</l>
<l>mente rigidiorem</l>
<l>et hoc propere.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>6.</emph></p>
<l>Hic est locus annalis</l>
<l>festumque natalis,</l>
<l>ubi liberalis</l>
<l>est ista regula.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>7.</emph></p>
<l>Cum ergo salutamus</l>
<l>vinum, tunc cantamus:</l>
<l>«te deum laudamus»</l>
<l>et hoc propere.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>8.</emph></p>
<l>Nos, qui propinamus</l>
<l>et vina portamus,</l>
<l>prius non bibamus,</l>
<l>donec dicamus:</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>9.</emph></p>
<l>«Bacchus est suavis,</l>
<l>fit tamen sepe gravis</l>
<l>bibentibus incaute</l>
<l>ac immoderate.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>10.</emph></p>
<l>Proinde non omittatur,</l>
<l>sed lautius bibatur!</l>
<l>dignus iam mittatur</l>
<l>et hoc propere!»</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
<p><emph>11.</emph></p>
<l>Ergo nos ludamus,</l>
<l>sortes proiciamus.</l>
<l>letanter bibamus</l>
<l>et hoc propere.</l>
<p>Refl.</p>
<l>Deu sal sit vobiscum, o pecharie!</l>
<l>modo bibite,</l>
<l>sortes apponite!</l>
 
 </div2>
<div2 n="206"><head>CARMEN 206</head>
 
<p>I.</p>
<l>Hircus quando bibit,  |  que non sunt debita dicit,</l>
<l>Cum bene potatur,  |  que non sunt debita fatur</l>
 
<p>II.</p>
<l>Cum bene sum potus,  |  tunc versibus effluo totus.</l>
<l>Cum sitio, siccor,  |  nec in hoc, nec in hec, nec in hic cor.</l>
 
 </div2>
<div2 n="207"><head>CARMEN 207</head>
 
<p>I.</p>
<l>Tessera, blandita fueras michi, quando tenebam,</l>
<l>Tessera perfida, concava, res mala, tessera grandis</l>
 
<p>II.</p>
<l>Tessera materies est omnis perditionis,</l>
<l>Tessera deponit hominem summe rationis.</l>
 
<p>III.</p>
<l>Sunt comites ludi  |  mendacia, iurgia, nudi,</l>
<l>Parva fides, furta,  |  macies, substantia curta.</l>
 
<p>IV.</p>
<l>Hi tres ecce canes  |  segnes, celeres et inanes</l>
<l>Sunt mea spes,  |  quia dant michi res  |  et multiplicant es.</l>
<l>Pignora cum nummis,  |  cum castris predia summis</l>
<l>Venantur; te predantur,  |  michi sic famulantur.</l>
 
 </div2>
<div2 n="208"><head>CARMEN 208</head>
 
<l>Littera bis bina  |  me dat vel syllaba trina.</l>
<l>Si michi dematur  |  caput, ex reliquo generatur</l>
<l>Bestia; si venter,  |  pennis ero tecta decenter.</l>
<l>Nil, si vertor, ero,  |  nil sum laico neque clero.</l>
 
 </div2>
<div2 n="209"><head>CARMEN 209</head>
 
<l>Roch, pedites, regina, senex, eques, insuper et rex,</l>
<l>Conflictus  |  vocat edictus  |  vos Martis ad ictus!</l>
<l>Vox sonat in Rama:  |  «Trahe tost, capra, concine, clama!»</l>
<l>Victus ab hoste gemat,  |  qui dum fit «Schach roch» † et hie mat.</l>
 

 
 </div2>
<div2 n="210"><head>CARMEN 210</head>
 
<p><emph>1.</emph></p>
<l>Qui cupit egregium  |  scachorum noscere ludum,</l>
<l>Audiat; ut potui,  |  carmine composui.</l>
 
<p><emph>2.</emph></p>
<l>Versibus in paucis  |  dicam sibi prelia litis:</l>
<l>Quattuor in tabula  |  bis loca sunt varia.</l>
 
<p><emph>3.</emph></p>
<l>Albescit primus,  |  rubet atque colore secundus,</l>
<l>Aut niger aut glaucus  |  pingitur aut rubeus.</l>
 
<p><emph>4.</emph></p>
<l>In primo rochus committere bella minatur</l>
<l>Statque secundus eques ludicra iura tenens.</l>
 
<p><emph>5.</emph></p>
<l>Tertius alficus custos regalis habetur;</l>
<l>Quartus rex renitet;  |  femina quinta sedet.</l>
 
<p><emph>6.</emph></p>
<l>Post illos procerum  |  revocabitur ordo priorum;</l>
<l>Procedit peditum  |  turba velox nimium.</l>
 
<p><emph>7.</emph></p>
<l>Stat pedes, et dextra  |  rapit et de parte sinistra,</l>
<l>Quem sibi diversum  |  cernit et oppositum.</l>
 
<p><emph>8.</emph></p>
<l>Et si quando datur tabule sibi tangere summa,</l>
<l>Regine solitum  |  preripit officium.</l>
 
<p><emph>9.</emph></p>
<l>Vir factus mulier regi ferus arbiter heret,</l>
<l>Imperat et regnat,  |  hinc capit, inde labat.</l>
 
<p><emph>10.</emph></p>
<l>Bella movent primi  |  pedites, labuntur et ipsi,</l>
<l>Et reliquis timidam  |  dant moriendo viam.</l>
 
<p><emph>11.</emph></p>
<l>Per spatium tabule  |  rocho conceditur ire</l>
<l>In qua parte velit,  |  si nichil obstiterit.</l>
 
<p><emph>12.</emph></p>
<l>Maior maiores  |  rapit et fallendo minores,</l>
<l>Sepius et minimis  |  fallitur a sociis.</l>
 
<p><emph>13.</emph></p>
<l>Belliger insignis,  |  prudens, celer, aptus et armis</l>
<l>Currit eques rapidus,  |  qua patet arte locus.</l>
 
<p><emph>14.</emph></p>
<l>Decipit insontes  |  socios et fraude carentes</l>
<l>Terret et insequitur,  |  hinc capit, hinc capitur.</l>
 
<p><emph>15.</emph></p>
<l>Alficus trivius,  |  cornuta fronte timendus,</l>
<l>Ante, retro comites  |  decipit invigiles.</l>
 
<p><emph>16.</emph></p>
<l>A dominis minimi, domini capiuntur ab imis</l>
<l>Sic mixti procerum;  |  turba perit peditum.</l>
 
<p><emph>17.</emph></p>
<l>Rex manet incaptus  |  subtracta coniuge solus;</l>
<l>Coniuge subtracta  |  rex manet in tabula.</l>
 
<p><emph>18.</emph></p>
<l>Sepius est mattus  |  servorum turbine septus</l>
<l>Et mattum suffert, si via nulla patet.</l>
 
 </div2>
<div2 n="211"><head>CARMEN 211</head>
 
<p><emph>1.</emph></p>
<l>Alte clamat Epicurus:</l>
<l>«venter satur est securus.</l>
<l>venter deus meus erit.</l>
<l>talem deum gula querit,</l>
<l>cuius templum est coquina,</l>
<l>in qua redolent divina.»</l>
 
<p><emph>2.</emph></p>
<l>Ecce deus opportunus,</l>
<l>nullo tempore ieiunus,</l>
<l>ante cibum matutinum</l>
<l>ebrius eructat vinum,</l>
<l>cuius mensa et cratera</l>
<l>sunt beatitudo vera.</l>
 
<p><emph>3.</emph></p>
<l>Cutis eius semper plena</l>
<l>velut uter et lagena;</l>
<l>iungit prandium cum cena,</l>
<l>unde pinguis rubet gena,</l>
<l>et, si quando surgit vena,</l>
<l>fortior est quam catena.</l>
 
<p><emph>4.</emph></p>
<l>Sic religionis cultus</l>
<l>in ventre movet tumultus,</l>
<l>rugit venter in agone,</l>
<l>vinum pugnat cum medone;</l>
<l>vita felix otiosa,</l>
<l>circa ventrem operosa.</l>
 
<p><emph>5.</emph></p>
<l>Venter inquit: «nichil curo</l>
<l>preter me. sic me procuro,</l>
<l>ut in pace in id ipsum</l>
<l>molliter gerens me ipsum</l>
<l>super potum, super escam</l>
<l>dormiam et requiescam.»</l>
 
  </div2>
<div2 id="211a"><head>CARMEN 211a</head>
<l>Walther von der Vogelweide, Palästinalied</l>
(ca. 1170 - ca. 1230)
 
<l>Nu lebe ich mir alrest werde,</l>
<l>sit min sundeg ovge sihet</l>
<l>daz schone lant unde ovch div erde,</l>
<l>der man uil der eren gihet.</l>
<l>nu ist geschehen, des ih da bat,</l>
<l>ich pin chomen an die stat,</l>
<l>da got mennischlichen trat.</l>
 
 </div2>
<div2 n="212"><head>CARMEN 212</head>
 
<p>I.</p>
<l>Non iubeo quemquam sic perdere gaudia vite,</l>
† Ut nimioque cibo debeat ipse mori.
 
<p>II.</p>
<l>Sume cibum modice;  |  modico natura tenetur.</l>
<l>Sic corpus refice,  |  ne mens ieiuna gravetur.</l>
 
 </div2>
<div2 n="213"><head>CARMEN 213</head>
 
<p><emph>1.</emph></p>
<l>Sperne lucrum, versat mentes insana cupido.</l>
<p><emph>2.</emph></p>
<l>Fraude carete graves, ignari cedite doctis.</l>
<p><emph>3.</emph></p>
<l>Lusuri nummos animos quoque ponere debent.</l>
<p><emph>4.</emph></p>
<l>Irasci victos minime placet, optime frater.</l>
<p><emph>5.</emph></p>
<l>Ludite securi, quibus es est semper in arca.</l>
<p><emph>6.</emph></p>
<l>Si quis habens nummos venies, exibis inanis.</l>
<p><emph>7.</emph></p>
<l>Lusori cupido semper gravis exitus instat.</l>
<p><emph>8.</emph></p>
<l>Sancta probis pax est; irasci desine victus.</l>
<p><emph>9.</emph></p>
<l>Nullus ubique potest felici ludere dextra.</l>
<p><emph>10.</emph></p>
<l>Inicio furias; ego sum tribus addita quarta.</l>
<p><emph>11.</emph></p>
<l>Flecte truces animos, ut vere ludere possis.</l>
<p><emph>12.</emph></p>
<l>Ponite mature bellum, precor, iraque cesset.</l>
 
 </div2>
<div2 n="214"><head>CARMEN 214</head>
<p>Marbod Redonensis (ca. 1035 - 1123)</p>

 <p>
<l>Si preceptorum  |  superest tibi cura meorum,</l>
<l>Parce, puer, nugis,  |  dum rus colo tempore frugis.</l>
<l>Prefigam metas,  |  quales tua postulat etas;</l>
<l>Quas si transgrederis,  |  male de monitore mereris.</l>
<l>Contempto strato  |  summo te mane levato,</l>
<l>Facque legendo moram  |  quartam dumtaxat ad horam.</l>
<l>Quinta sume cibum,  |  vinum bibe, sed moderatum,</l>
<l>Et pransus breviter  |  dormi vel lude parumper.</l>
<l>Postquam dormieris,  |  sit mos tuus, ut mediteris.</l>
<l>Que meditatus eris,  |  tabulis dare ne pigriteris;</l>
<l>Que dederis cere,  |  spero quandoque videre.</l>
<l>Miseris huc quedam, –  |  facies, ut cetera credam.</l>
<l>Post hec i lectum,  |  cum legeris, ito comestum.</l>
<l>Post sumptas escas,  |  si iam monet hora, quiescas.</l>
<l>Si tempus superest,  |  post cenam ludere prodest.</l>
<l>Sub tali meta  |  constet tibi tota dieta.</l></p>
 
 </div2>
<div2 n="215"><head>CARMEN 215</head>
<p>Incipit Officium lusorum</p>
 
<p>I.</p>
‹Introitus:›
<l>Lugeamus omnes in Decio, diem mestum deplorantes pro dolore omnium lusorum: de quorum nuditate gaudent Decii et collaudant filium Bacchi.</l>
 
<p>Versus:</p>
<l>Maledicant Decio in omni tempore; semper fraus eius in ore meo.</l>
 
<p>II.</p>
<l>Fraus vobis!</l>
<l>Tibi leccatori!</l>
 
<p>III.</p>
<l>Oratio:</l>
<l>Ornemus! Deus, qui nos concedis trium Deciorum maleficia colere: da nobis in eterna tristitia de eorum societate lugere. Per</l>
 
<p>IV.</p>
<l>Epistola:</l>
<l>Lectio actuum apopholorum. In diebus illis multitudinis ludentium erat cor unum et tunica nulla, et hiems erat, et iactabant vestimenta secus pedes accomodantis, qui vocabatur Landrus. Landrus autem erat plenus pecunia et fenore et faciebat damna magna in loculis accomodans singulis, prout cuiusque vestimenta valebant.</l>
 
<p>V.</p>
<l>Graduale:</l>
<l>Iacta cogitatum tuum in Decio, et ipse te destruet.</l>
 
<p>Versus:</p>
<l>Dum clamarem ad Decium, exaudivit vocem meam et eripuit vestem meam a lusoribus iniquis.</l>
 
<p>VI.</p>
<l>Alleluia.</l>
 
<p>Versus:</p>
<l>Mirabilis vita et laudabilis nichil.</l>
 
<p>VII.</p>
<l>Sequentia:</l>
 
<p><emph>1.</emph></p>
<l>Victime novali zynke ses</l>
<l>immolent Deciani.</l>
 
<p><emph>2a.</emph></p>
<l>Ses zinke abstraxit vestes,</l>
<l>equum, cappam et pelles</l>
<l>abstraxit confestim</l>
<l>a possessore.</l>
 
<p><emph>2b.</emph></p>
<l>Mors et sortita duello</l>
<l>conflixere mirando,</l>
<l>tandem tres Decii</l>
<l>vicerunt illum.</l>
 
<p><emph>3a.</emph></p>
<l>Nunc clamat: «O Fortuna,</l>
<l>quid fecisti pessima?</l>
<l>Vestitum cito nudasti</l>
<l>et divitem egeno coequasti.</l>
 
<p><emph>3b.</emph></p>
<l>Per tres falsos testes</l>
<l>abstraxisti vestes.</l>
<l>Ses zinke surgant, spes mea!</l>
<l>Precedant cito in † tabulea!»</l>
 
<p><emph>4a.</emph></p>
<l>Credendum est</l>
<l>magis soli</l>
<l>ses zinke quatter veraci</l>
<l>quam dri tus es</l>
<l>ictu fallaci.</l>
 
<p><emph>4b.</emph></p>
<l>Scimus istos</l>
<l>abstraxisse</l>
<l>vestes lusoribus vere.</l>
<l>Tu nobis victor</l>
<l>ses, miserere!</l>
 
<p>VIII.</p>
<l>Evangelium:</l>
<l>Sequentia falsi evangelii secundum marcam argenti. Fraus tibi Decie! Cum sero esset una gens lusorum, venit Decius in medio eorum et dixit: «Fraus vobis! Nolite cessare ludere. Pro dolore enim vestro missus sum ad vos.» Primas autem, qui dicitur Vilissimus, non erat cum eis, quando venit Decius. Dixerunt autem alii discipuli: «Vidimus Decium.» Qui dixit eis: «Nisi mittam os meum in locum peccarii, ut bibam, non credam.» Primas autem, qui dicitur Vilissimus, iactabat decem, alius duodecim, tertius vero quinque. Et qui quinque proiecerat, exhausit bursam et nudus ab aliis se abscondit.</l>
 
<p>IX.</p>
<l>Offertorium:</l>
<l>Loculum humilem salvum facies, Decie, et oculos lusorum erue, Decie.</l>
 
<p>X.</p>
<l>Humiliate vos, avari, ad maledictionem!</l>
 
<p>XI.</p>
<l>Oratio:</l>
<l>Ornemus! Effunde, domine, iram tuam super avaros et tenaces, qui iuxta culum ferunt sacculum, et cum habuerint denarium, reponunt eum inclusum, donec vertatur in augmentum et germinet centum. Pereat! Hic est frater pravitatis, filius iniquitatis, † fixura scamni, † genus nescitandi, † visinat amare, quando timet nummum dare. Pereat! Quod ille eis maledictionem prestare dignetur, qui Zacheo benedictionem tribuit et diviti avaro guttam aque denegavit. Amen.</l>
 
<p>XII.</p>
<l>Et maledictio dei patris omnipotentis descendat super eos!</l>
 
<p>XIII.</p>
<l>Communio:</l>
<l>Mirabantur omnes inter se, quod Decius abstraxerat cuilibet vestes.</l>
 
 </div2>
<div2 id="215a"><head>CARMEN 215a</head>
 
<l>Omnipotens sempiterne deus, qui inter rusticos et clericos magnam discordiam seminasti, presta, quesumus, de laboribus eorum vivere, de mulieribus ipsorum uti et de morte dictorum semper gaudere.</l>
 
 </div2>
<div2 n="216"><head>CARMEN 216</head>
 
<p><emph>1.</emph></p>
<l>Tempus hoc letitie,</l>
<l>dies festus hodie!</l>
<l>omnes debent psallere</l>
<l>et cantilenas promere</l>
<l>et affectu pectoris</l>
<l>et toto gestu corporis</l>
<l>et scolares maxime,</l>
<l>qui festa colunt optime.</l>
 
<p><emph>2.</emph></p>
<l>Stilus nam et tabule</l>
<l>sunt feriales epule</l>
<l>et Nasonis carmina</l>
<l>vel aliorum pagina.</l>
<l>quicquid agant alii,  |  iuvenes amemus</l>
<l>et cum turba plurium  |  ludum celebremus.</l>
 
 </div2>
<div2 n="217"><head>CARMEN 217</head>
 
<p><emph>1.</emph></p>
<l>Iocundemur, socii,</l>
<l>sectatores otii!</l>
<l>nostra pangant ora</l>
<l>cantica sonora,</l>
<l>ut laudemus dignos laude</l>
<l>virtuosos et carentes fraude!</l>
<p>Refl.</p>
<l>O et o</l>
<l>cum iubilo</l>
<l>largos laudet nostra contio!</l>
 
<p><emph>2.</emph></p>
<l>Ad honorem hospitis,</l>
<l>cuius festum colitis,</l>
<l>canite benigne</l>
<l>carmen laudis digne!</l>
<l>merorem repudiemus</l>
<l>et psallentes omnes intonemus:</l>
<p>Refl.</p>
<l>O et o</l>
<l>cum iubilo</l>
<l>largos laudet nostra contio!</l>
 
<p><emph>3.</emph></p>
<l>«Invidos hypocritas</l>
<l>mortis premat gravitas!</l>
<l>pereant fallaces</l>
<l>et viri mendaces,</l>
<l>munus qui negant promissum,</l>
<l>puniendi ruant in abyssum!»</l>
<p>Refl.</p>
<l>O et o</l>
<l>cum iubilo</l>
<l>largos laudet nostra contio!</l>
 
 </div2>
<div2 n="218"><head>CARMEN 218</head>
 
<p><emph>1.</emph></p>
<l>Audientes audiant:</l>
<l>diu schande uert al uber daz lant</l>
<l>querens viles et tenaces.</l>
<l>si hat sich uermezzen des,</l>
<l>quod velit assumere</l>
<l>di bosen herren, swie ez erge,</l>
<l>ad perdendum in Dothaim.</l>
<l>nu hin, nu hin, nu hin, nu hin.</l>
 
<p><emph>2.</emph></p>
<l>O liberales clerici,</l>
<l>nu merchent rehte, wi deme si:</l>
<l>date, vobis dabitur,</l>
<l>ir sult lan offen iwer tur</l>
<l>vagis et egentibus,</l>
<l>so gewinnet ir daz himel hus</l>
<l>et in perenni gaudio</l>
<l>alsus, also, alsus, also.</l>
 
<p><emph>3.</emph></p>
<l>Sicut cribratur triticum,</l>
<l>also wil ih die herren tun:</l>
<l>liberales dum cribro,</l>
<l>die bosen risent in daz stro;</l>
<l>viles sunt zizania,</l>
<l>daz si der tieuel alle erslahœ</l>
<l>et ut in evum pereant.</l>
<l>avoy, avoy, alez avanz!</l>
 
<p><emph>4.</emph></p>
<l>Rusticales clerici</l>
<l>semper sunt famelici.</l>
<l>die geheizent unde lobent vil</l>
<l>unde lovfen hin zer schande zil.</l>
<l>quisque colit et amat,</l>
<l>daz in sin art geleret hat;</l>
<l>natura vim non patitur.</l>
<l>hin vur, hin vur, hin vur, hin vur!</l>
 
 </div2>
<div2 n="219"><head>CARMEN 219</head>
 
<p><emph>1.</emph></p>
<l>Cum «In orbem universum»  |  decantatur «ite»,</l>
<l>sacerdotes ambulant,  |  currunt cenobite</l>
<l>et ab evangelio  |  iam surgunt levite,</l>
<l>sectam nostram subeunt,  |  que salus est vite.</l>
 
<p><emph>2.</emph></p>
<l>In secta nostra scriptum est:  |  «omnia probate!»</l>
<l>vitam nostram optime  |  vos considerate,</l>
<l>contra pravos clericos  |  vos perseverate,</l>
<l>qui non large tribuunt  |  vobis in caritate!</l>
 
<p><emph>3.</emph></p>
<l>Marchiones, Bawari,  |  Saxones, Australes,</l>
<l>quotquot estis nobiles,  |  vos precor sodales,</l>
<l>auribus percipite  |  novas decretales:</l>
<l>quod avari pereant  |  et non liberales.</l>
 
<p><emph>4.</emph></p>
<l>Et nos misericordie  |  nunc sumus auctores,</l>
<l>quia nos recipimus  |  magnos et minores;</l>
<l>recipimus et divites  |  et pauperiores,</l>
<l>quos devoti monachi  |  dimittunt extra fores.</l>
 
<p><emph>5.</emph></p>
<l>Nos recipimus monachum  |  cum rasa corona</l>
<l>et si venerit presbyter  |  cum sua matrona,</l>
<l>magistrum cum pueris,  |  virum cum persona,</l>
<l>scolarem libentius  |  tectum veste bona.</l>
 
<p><emph>6.</emph></p>
<l>Secta nostra recipit  |  iustos et iniustos,</l>
† claudos et debiles  |  senio combustos
. . . . . . . . . . . . . .  |  . . . . . . . . . .
. . . . . . . . . . . . . .  |  . . . . . . . . . .
 
<p><emph>7.</emph></p>
<l>Bellosos, pacificos,  |  mites et insanos,</l>
<l>Boemos, Teutonicos,  |  Sclavos et Romanos,</l>
<l>stature mediocres,  |  gigantes et nanos,</l>
<l>in personis humiles  |  et econtra vanos.</l>
 
<p><emph>8.</emph></p>
<l>Ordo procul dubio  |  noster secta vocatur,</l>
<l>quam diversi generis  |  populus sectatur;</l>
<l>ergo «hic» et «hec» et «hoc»  |  ei preponatur,</l>
<l>quod sit omnis generis,  |  qui tot hospitatur.</l>
 
<p><emph>9.</emph></p>
<l>De vagorum ordine  |  dico vobis iura,</l>
<l>quorum vita nobilis,  |  dulcis est natura,</l>
<l>quos delectat amplius  |  pinguis assatura</l>
<l>severa quam faciat  |  hordei mensura.</l>
 
<p><emph>10.</emph></p>
<l>Ordo noster prohibet  |  matutinas plane.</l>
<l>sunt quedam phantasmata,  |  que vagantur mane,</l>
<l>per que nobis veniunt  |  visiones vane.</l>
<l>si quis tunc surrexerit,  |  non est mentis sane.</l>
 
<p><emph>11.</emph></p>
<l>Ordo noster prohibet  |  semper matutinas,</l>
<l>sed statim, cum surgimus,  |  querimus popinas;</l>
<l>illuc ferri facimus  |  vinum et gallinas.</l>
<l>nil hic expavescimus  |  preter Hashardi minas.</l>
 
<p><emph>12.</emph></p>
<l>Ordo noster prohibet  |  uti dupla veste;</l>
<l>tunicam qui recipit,  |  ut vadat honeste,</l>
<l>pallium mox reiicit.  |  Decio conteste</l>
<l>cingulum huic detrahit  |  ludus manifeste.</l>
 
<p><emph>13.</emph></p>
<l>Quod de summis dicitur,  |  in imis teneatur;</l>
<l>camisia qui fruitur,  |  bracis non utatur.</l>
<l>caliga si sequitur,  |  calceus non feratur.</l>
<l>nam qui hoc transgreditur,  |  excommunicatur.</l>
 
<p><emph>14.</emph></p>
<l>Nemo prorsus exeat  |  hospitium ieiunus</l>
<l>et, si pauper fuerit,  |  semper petat munus.</l>
<l>incrementum recipit  |  sepe nummus unus,</l>
<l>cum ad ludum sederit  |  lusor opportunus.</l>
 
<p><emph>15.</emph></p>
<l>Nemo in itinere  |  contrarius sit ventis</l>
<l>nec a paupertate ferat  |  vultum condolentis,</l>
<l>sed proponat sibi spem  |  semper confidentis.</l>
<l>nam post grande malum sors  |  sequitur gaudentis.</l>
 
<p><emph>16.</emph></p>
<l>Ad quos perveneritis,  |  dicatis eis, quare:</l>
<l>singulorum cupitis  |  mores exprobrare;</l>
<l>«reprobare reprobos  |  et probos probare</l>
<l>et probos ab improbis  |  veni segregare!»</l>
 
 </div2>
<div2 n="220"><head>CARMEN 220</head>
<p>Archipoeta (ca. 1161/67)</p>

 
<p><emph>1.</emph></p>
<l>Sepe de miseria  |  mee paupertatis</l>
<l>conqueror in carmine  |  viris litteratis;</l>
<l>laici non capiunt  |  ea, que sunt vatis,</l>
<l>et nil michi tribuunt,  |  quod est notum satis.</l>
 
<p><emph>2.</emph></p>
<l>Poeta pauperior  |  omnibus poetis</l>
<l>nichil prorsus habeo  |  nisi quod videtis,</l>
<l>unde sepe lugeo,  |  quando vos ridetis;</l>
<l>nec me meo vitio  |  pauperem putetis.</l>
 
<p><emph>3.</emph></p>
<l>Fodere non debeo,  |  quia sum scolaris</l>
<l>ortus ex militibus  |  preliandi gnaris;</l>
<l>sed quia me terruit  |  labor militaris,</l>
<l>malui Virgilium  |  sequi quam te, Paris.</l>
 
<p><emph>4.</emph></p>
<l>Mendicare pudor est,  |  mendicare nolo;</l>
<l>fures multa possident,  |  sed non absque dolo.</l>
<l>quid ergo iam faciam,  |  qui nec agros colo</l>
<l>nec mendicus fieri  |  nec fur esse volo?</l>
 
  </div2>
<div2 id="220a"><head>CARMEN 220a</head>
 
<p><emph>1.</emph></p>
<l>Nullus ita parcus est,  |  qui non ad natale</l>
<l>emat cappam, pallium,  |  pelles vel quid tale,</l>
<l>sed non statim dissipat  |  vel custodit male,</l>
<l>induens ad quodlibet  |  festum, sed annale.</l>
 
<p><emph>2.</emph></p>
<l>Parcus pelles perticat  |  et involvit pannis</l>
<l>et indutas rarius  |  multis servat annis</l>
<l>a lesura, maculis,  |  notis et a damnis</l>
<l>ignis, fumi, pulveris,  |  vini, sed et amnis.</l>
 
<p><emph>3.</emph></p>
<l>Vidi quosdam divites  |  nuper convenire,</l>
<l>festivarum vestium  |  gestu superbire,</l>
<l>cum haberent pallia  |  vetustatis mire,</l>
<l>que Ulixes rediens  |  posset reperire.</l>
 
<p><emph>4.</emph></p>
<l>Color sepe palliis  |  ac forma mutatur:</l>
<l>color, cum pro viridi  |  rufus comparatur,</l>
<l>vel quod est interius  |  foras regyratur,</l>
<l>vel cum a tinctoribus  |  color coloratur, –</l>
 
<p><emph>5.</emph></p>
<l>Forma, cum in varias  |  formas sint formata</l>
<l>vestimenta divitum  |  vice variata.</l>
<l>«in nova fert animus»  |  dicere mutata</l>
<l>vetera, vel potius:  |  in reveterata.</l>
 
<p><emph>6.</emph></p>
<l>Vidi quendam clericum  |  fame satis clare</l>
<l>formas in multiplices  |  vestes variare:</l>
<l>contra frigus hiemis  |  pallium cappare,</l>
<l>veris ad introitum  |  cappam palliare.</l>
 
<p><emph>7.</emph></p>
<l>Cum hoc tritum sepius  |  sepius refecit</l>
<l>et refectum sepius  |  sepius defecit,</l>
<l>noluit abicere  |  statim, nec abiecit,</l>
<l>sed parcentem tunice  |  iuppam sibi fecit.</l>
 
<p><emph>8.</emph></p>
<l>Sic in modum Gorgonis  |  formam transformavit,</l>
<l>immo mirus artifex  |  hermaphroditavit;</l>
<l>masculavit feminam,  |  marem feminavit,</l>
<l>et vincens Tiresiam  |  sexum tertiavit.</l>
 
<p><emph>9.</emph></p>
<l>Parum sibi fuerat  |  pallium cappare,</l>
<l>e converso deinceps  |  cappam palliare,</l>
<l>recappatum pallium  |  in iuppam mutare,</l>
<l>si non tandem faceret  |  iuppam caligare.</l>
 
<p><emph>10.</emph></p>
<l>Primas in Remensibus  |  iusserat decretis,</l>
<l>ne mantellos veteres  |  vos refarinetis,</l>
<l>renovari prohibens  |  calce vel in cretis.</l>
<l>quod decretum viluit,  |  ut iam vos videtis.</l>
 
<p><emph>11.</emph></p>
<l>Nos quoque, secundum quid  |  eius successores,</l>
<l>excommumcamus hos  |  et recappatores</l>
<l>et omnes huiusmodi  |  reciprocatores.</l>
<l>omnes anathema sint,  |  donec mutent mores!</l>
 
 </div2>
<div2 n="221"><head>CARMEN 221</head>
 
<p><emph>1.</emph></p>
<l>«Cum animadverterem» dicit Cato.</l>
<l>quis me redarguit de peccato?</l>
<l>laudem et honorem canimus</l>
<l>nostro hospiti, cui bonus est animus.</l>
 
<p><emph>2.</emph></p>
<l>Ergo, fratres carissimi, intelligite</l>
<l>et ad ora pocula porrigite!</l>
<l>et si aliquis inebrietur ex vobis,</l>
<l>declinet seorsum a nobis.</l>
 
<p><emph>3.</emph></p>
<l>Si aliquis debibat tunicam,</l>
<l>postea deludat camisiam.</l>
<l>et si aliquid plus de re sapitis,</l>
<l>denudetur a planta pedis usque ad verticem capitis.</l>
<l>tunc eritis comites apostolorum,</l>
<l>quia «in omnem terram exivit sonus eorum</l>
<l>et in fines orbis terre verba eorum».</l>
 
<p><emph>4.</emph></p>
<l>Conventus iste nobilis</l>
<l>letetur his conviviis</l>
<l>et mero mente gaudeat</l>
<l>et dignas laudes referat</l>
<l>summi Patris Filio</l>
<l>et hospiti largissimo</l>
<l>tali dicto nomine,</l>
<l>ut longo vivat tempore!</l>
 
 </div2>
<div2 n="222"><head>CARMEN 222</head>
 
<l>Ego sum abbas Cucaniensis</l>
<l>et consilium meum est cum bibulis</l>
<l>et in secta Decii voluntas mea est,</l>
<l>et qui mane me quesierit in taberna,</l>
<l>post vesperam nudus egredietur</l>
<l>et sic denudatus veste clamabit:</l>
<l>«wafna, wafna!</l>
<l>quid fecisti, sors turpissima!</l>
<l>nostre vite gaudia</l>
<l>abstulisti omnia.»</l>
 
 </div2>
<div2 n="223"><head>CARMEN 223</head>
 
<p>I.</p>
<l>Res dare pro rebus,  |  pro verbis verba solemus.</l>
 
<p>II.</p>
<l>Pro nudis verbis  |  montanis utimur herbis,</l>
<l>Pro caris rebus  |  pigmentis et speciebus.</l>
 
 </div2>
<div2 n="224"><head>CARMEN 224</head>
 
<p><emph>1.</emph></p>
<l>Artifex, qui condidit  |  hominem ex luto</l>
<l>et linivit oculos  |  ceci sacro sputo,</l>
<l>salvet vestras animas  |  crimine soluto:</l>
<l>«pax vobis omnibus»  |  ego vos saluto.</l>
 
<p><emph>2.</emph></p>
<l>O prelati nobiles,  |  viri litterati,</l>
<l>summi regis legati,</l>
<l>o presbiteri beati,</l>
<l>genus preelectum,</l>
<l>me omnibus abiectum</l>
<l>consolans despectum</l>
<l>virtutis vestre per effectum,</l>
<l>pauperie mea conteste</l>
<l>patet manifeste,</l>
<l>quod eo sine veste</l>
<l>satis inhoneste.</l>
<l>si me vultis audire:</l>
<l>contestor me scire</l>
<l>viros probitatis mire.</l>
 
<p><emph>3.</emph></p>
<l>Qui virtutes faciunt,  |  nobiles appello,</l>
<l>qui autem me despiciunt,  |  avaros evello</l>
<l>de libro viventium,  |  ad inferos repello,</l>
<l>ut ibi permaneant  |  Plutonis in cancello.</l>
 
 </div2>
<div2 n="225"><head>CARMEN 225</head>
<p>De sacerdotibus</p>
 
<p><emph>1.</emph></p>
<l>Sacerdotes et levite,</l>
<l>quotquot estis, me audite!</l>
<l>vos debetis sine lite</l>
<l>verba mea intelligere.</l>
 
<p><emph>2.</emph></p>
<l>Vos doctores consecrati</l>
<l>et virtutibus ornati,</l>
<l>non sint vobis hic cognati</l>
<l>nisi qui sint litterati</l>
<l>et honesti comprobati;</l>
<l>illis simus commendati.</l>
 
<p><emph>3.</emph></p>
<l>Non sit vobis cor iratum</l>
<l>adversum me sic denudatum</l>
<l>et ab omnibus separatum.</l>
 
<p><emph>4.</emph></p>
<l>Ergo mites domini,  |  caritatem diligatis</l>
<l>michi vero egenti  |  solamen impendatis,</l>
<l>ut particeps efficiar  |  vestre largitatis,</l>
<l>nam vos esse socios  |  scio Caritatis.</l>
 
<p><emph>5.</emph></p>
<l>Non debet homo pius</l>
<l>causa schillink unius</l>
<l>verti, quod sit mentis alius</l>
<l>nisi ut fuit prius.</l>
 
 </div2>
<div2 n="226"><head>CARMEN 226</head>
<p>De mundi statu</p>
 
<p><emph>1.</emph></p>
<l>Mundus est in varium  |  sepe variatus</l>
<l>et a status ordine  |  sui degradatus:</l>
<l>ordo mundi penitus  |  est inordinatus,</l>
<l>mundus nomine tenus  |  stat, sed est prostratus.</l>
 
<p><emph>2.</emph></p>
<l>Transierunt vetera,  |  perit mos antiquus;</l>
<l>inolevit nequior  |  mos et plus iniquus.</l>
<l>nemo meus, quilibet  |  suus est amicus;</l>
<l>non Saturnus regnat nunc,  |  immo Ludowicus.</l>
 
<p><emph>3.</emph></p>
<l>Sperabamus, quod adhuc  |  quisquam remaneret,</l>
<l>mundum qui precipitem  |  dando sustineret,</l>
<l>pleno cornu copie  |  munera preberet,</l>
<l>nomen largi, sed et rem,  |  quod plus est, haberet.</l>
 
<p><emph>4.</emph></p>
<l>Avem raram nondum hanc  |  potui videre,</l>
<l>est Pheinice rarior,  |  hircocervus vere.</l>
<l>hanc quesivi sepius;  |  felix, tu iam quere!</l>
<l>ei nomen interim  |  dabimus Chimere.</l>
 
<p><emph>5.</emph></p>
<l>Mundus ergo labitur,  |  nullus hunc sustentat;</l>
<l>currit, cadit, corruit,  |  quis eum retentat?</l>
<l>largitatis semitas  |  nemo iam frequentat,</l>
<l>actus largi strenuos  |  nemo representat.</l>
 
<p><emph>6.</emph></p>
<l>Unam tamen video  |  formam largitatis,</l>
<l>quam vos specialiter,  |  clerici, libatis;</l>
<l>hanc edicam nudius,  |  si vos sileatis,</l>
<l>si cum patientia  |  me sustineatis.</l>
 
<p><emph>7.</emph></p>
<l>Dicet quis: «enuclea!  |  quid est hoc, quod ais?»</l>
<l>dicam: «larga munera  |  vestra sentit Thais,</l>
<l>Thais illa celebris  |  thermis, Cumis, Bais,</l>
<l>illa Troie pestilens  |  et damnosa Grais.</l>
 
<p><emph>8.</emph></p>
<l>Hec dum nudo nudam se  |  propter hoc iniungit,</l>
<l>manu, lingua, labiis  |  palpat, lingit, ungit;</l>
<l>at Venus medullitus  |  scalpit, prurit, pungit:</l>
<l>Pamphilum dupliciter  |  sic Thais emungit.</l>
 
<p><emph>9.</emph></p>
<l>Tamen est, qui Thaidem  |  ut cadaver odit,</l>
<l>ab hac ut a bestia  |  cavens se custodit;</l>
<l>sed dum Ganymedicum  |  pusionem fodit,</l>
<l>inguen ei loculos  |  pari dente rodit.</l>
 
<p><emph>10.</emph></p>
<l>Nullum hic est medium:  |  quivis clericorum,</l>
<l>si non in Glycerium,  |  largus est in Sporum.</l>
<l>licet ambidextri sunt  |  multi modernorum,</l>
<l>uni tamen prefero  |  iocos geminorum.</l>
 
<p><emph>11.</emph></p>
<l>Restat adhuc alterum  |  largitatis genus,</l>
<l>sed hoc totum ventris est,  |  nil hic capit Venus.</l>
. . . . . . . . . . . . . . . . . . . . .  |  . . . . . . . . . . . . . . .

</div2>
</div1>
<div1><head>Ludi (227-228)</head>

<div2 n="227"><head>CARMEN 227</head>
 
<l>Primo ponatur sedes Augustino in fronte ecclesie, et Augustinus habeat a dextera parte Isaiam et Danielem et alios prophetas, a sinistra autem archisynagogum et suos Iudeos. Postea surgat Isaias cum prophetia sua sic:</l>
 
<l>Ecce virgo pariet  |  sine viri semine,</l>
<l>per quod mundum abluet  |  a peccati crimine.</l>
<l>de venturo gaudeat  |  . . . Iudea numine</l>
<l>et, nunc ceca, fugiat  |  ab erroris limine.</l>
 
<p>Postea:</p>

<l n="5">Ecce virgo concipiet ‹et pariet filium, et vocabitur nomen eius</l>
<l>Emmanuel›.</l>
 
<l>Iterum cantet:</l>
<l>Dabit illi Dominus sedem David ‹patris eius et regnabit in</l>
<l>eternum›.</l>
 
<l>Postea Daniel procedat prophetiam suam exprimens:</l>
 
<l>O Iudea misera!  |  tua cadet unctio,</l>
<l>cum rex regum veniet  |  ab excelso solio,</l>
<l>cum retento floride  |  castitatis lilio</l>

<l n="10">virgo regem pariet  |  felix puerperio.</l>
 
<l>Iudea misera,  |  sedens in tenebris,</l>
<l>repelle maculam  |  delicti funebris</l>
<l>et leta gaudio  |  partus tam celebris</l>
<l>erroris minime  |  cedas illecebris!</l>
 
<l>Postea cantet:</l>
<l>Aspiciebam in visu noctis ‹et ecce in nubibus celi filius hominis</l>
<l>venit, et datum est ei regnum et honor, et omnes populi, tribus et</l>
<l>lingue servient ei.</l>
 
<p>Versus:</p>

<l n="15">Ecce dominator Dominus cum virtute veniet›.</l>
 
<l>Tertio loco Sibylla gesticulose procedat, que inspiciendo stellam cum gestu mobili cantet:</l>
 
<l>Hec stelle novitas  |  fert novum nuntium,</l>
<l>quod virgo nesciens  |  viri commercium</l>
<l>et virgo permanens  |  post puerperium</l>
<l>salutem populo  |  pariet filium.</l>
 

<l n="20">E celo labitur  |  veste sub altera</l>
<l>nova progenies  |  matris ad ubera</l>
<l>beata faciens  |  illius viscera,</l>
<l>que nostra meruit  |  purgare scelera.</l>
 
<l>Intrare gremium  |  flos novus veniet,</l>

<l n="25">cum virgo filium  |  intacta pariet,</l>
<l>qui hosti livido  |  minas excutiet</l>
<l>et nova secula  |  rex novus faciet.</l>
 
<l>E celo veniet  |  rex magni nominis</l>
<l>coniungens federa  |  Dei et hominis</l>

<l n="30">et sugens ubera  |  matris et virginis,</l>
<l>reatum diluens  |  mundani criminis.</l>
 
<l>Item cantet hos versus:</l>

<l n="32">Iudicii signum: tellus ‹sudore madescet.</l>
<l>E celo rex adveniet per secla futurus,</l>
<l>Scilicet in carne presens, ut iudicet orbem.</l>
<l>Unde Deum cernent incredulus atque fidelis</l>
<l>Celsum cum sanctis evi iam termino in ipso›.</l>
 
<l>Deinde procedat Aaron, quartus propheta, portans virgam, que sumpta super altare inter XII virgas aridas sola floruit. Illam personam conducat chorus cum hoc responsorio:</l>
 
<l>Salve nobilis virga ‹Iesse; salve, flos campi, Maria, unde ortum est</l>
<l>lilium convallium.</l>
 
<p>Versus:</p>

<l n="33">Odor tuus super cuncta pretiosa uguenta, favus distillans labia tua,</l>
<l>mel et lac sub lingua tua›.</l>
 
<l>Et dicat hanc prophetiam:</l>
<l>Ecce novo more frondens dat amigdala nostra</l>

<l n="35">Virgula: nux Christus, sed virgula virgo beata.</l>
 
<l>Et dicat:</l>
<l>Ut hec virga floruit  |  omni carens nutrimento,</l>
<l>sic et virgo pariet  |  sine carnis detrimento.</l>
 
<l>Ut hic ramus viruit  |  non Nature copia,</l>
<l>verum ut in virgine  |  figuret mysteria,</l>

<l n="40">clausa erunt virginis  |  sic pudoris ostia,</l>
<l>quando virgo pariet  |  spiritali gratia.</l>
 
<l>Quinto loco procedat Balaam sedens in asina et cantans:</l>
<l>Vadam, vadam, ut maledicam populo huic.</l>
 
<l>Cui occurrat angelus evaginato gladio dicens:</l>

<l n="43">Cave, cave, ne quicquam aliud quam tibi dixero loquaris!</l>
 
<l>Et asinus, cui insidet Balaam, perterritus retrocedat. Postea recedat angelus, et Balaam cantet hoc responsorium:</l>
<l>Orietur stella ex Iacob, ‹et consurget homo de Israel et confringet</l>
<l>omnes duces alienigenarum, et erit omnis terra possessio eius.</l>
 
<p>Versus:</p>
<l>Et adorabunt eum omnes reges, omnes gentes servient ei. Et erit›.</l>
 
<l>Archisynagogus cum suis Iudeis valde obstrepet auditis prophetiis et dicat trudendo socium suum, movendo caput suum et totum corpus et percutiendo terram pede, baculo etiam imitando gestus Iudei in omnibus, et sociis suis indignando dicat:</l>
 

<l n="45">Dic michi, quid predicat  |  dealbatus paries!</l>
<l>dic michi, quid asserat  |  veritatis caries!</l>
<l>dic michi, quid fuerit,  |  quod audivi pluries!</l>
<l>vellem esset cognita  |  rerum michi series.</l>
 
<l>Illos, reor, audio  |  in hec verba fluere,</l>

<l n="50">quod sine commercio  |  virgo debet parere.</l>
<l>o quanta simplicitas  |  cogit hos desipere,</l>
<l>qui de bove predicant  |  camelum descendere!</l>
 
<l>Auditis tumultu et errore Iudeorum, dicat episcopus puerorum:</l>
<l>Horum sermo vacuus  |  sensus peregrini,</l>
<l>quos et furor agitat  |  et libertas vini.</l>

<l n="55">sed restat consulere  |  mentem Augustini,</l>
<l>per quem disputatio  |  concedatur fini.</l>
 
<l>Statim prophete vadant ante Augustinum et dicant:</l>
<l>Multum nobis obviat  |  lingua Iudeorum,</l>
<l>quibus adhuc adiacet  |  vetus fex errorum.</l>
<l>cum de Christo loquimur,  |  rident et suorum</l>

<l n="60">argumenta proferunt  |  nobis animorum.</l>
 
<l>Respondet Augustinus:</l>
<l>Ad nos illa prodeat  |  tenebris abscondita</l>
<l>et se nobis offerat  |  gens errori dedita,</l>
<l>ut et error claudicet  |  re ipsis exposita,</l>
<l>et scripture pateat  |  ipsis clausa semita.</l>
 
<l>Veniat archisynagogus cum magno murmure sui et suorum, quibus dicat Augustinus:</l>

<l n="65">Nunc aures aperi,  |  Iudea misera!</l>
<l>rex regum veniet  |  veste sub altera,</l>
<l>qui matris virginis  |  dum sugit ubera,</l>
<l>Dei et hominis  |  coniunget federa.</l>
 
<l>Respondet archisynagogus cum nimio cachinno:</l>
<l>O Augustine,</l>

<l n="70">de profundo maxime  |  portans hec ingenio</l>
<l>dum futurum predicas  |  id, quod negat ratio!</l>
<l>nam si virgo pariet,  |  et sine commercio,</l>
<l>id Nature rubor est  |  et rerum confusio.</l>
 
<l>Tu quid contra resonas  |  labe tactus veteri,</l>

<l n="75">qui non illud respicis,  |  quod est iustum fieri?</l>
<l>nam si virgo pariet,  |  quod prophetant pueri,</l>
<l>Natura de proprio  |  iure potest conqueri.</l>
 
<l>Quando virgo pariet,  |  Xanthe, retro propera!</l>
<l>lupus agnum fugiet,  |  plana fient aspera.</l>

<l n="80">si moderna colligis  |  et attendis vetera,</l>
<l>in adiecto ponitur  |  «est virgo puerpera.»</l>
 
<l>Vel si virgo pariet  |  vel iam forte peperit,</l>
<l>que non carnis copulam  |  ante partum senserit,</l>
<l>ut propheta garrulus  |  incessanter asserit, –</l>

<l n="85">quod phantasma fuerit,  |  lex docet et aperit.</l>
 
<l>Quod de clausa virgine  |  sic procedat parvulus,</l>
<l>est erroris credere,  |  non doctrine cumulus.</l>
<l>vel ergo respondeat  |  ad obiectum emulus,</l>
<l>vel erroris fugiat  |  et ruboris baiulus!</l>
 
<l>Voce sobria et discreta respondeat Augustinus:</l>

<l n="90">In eventu prospero  |  talis casus unici</l>
<l>argumenta claudicant  |  moresque sophistici.</l>
<l>docet enim ratio  |  Naturam non reici,</l>
<l>si quid preter solitum  |  semel vides obici.</l>
 
<l>Dicas: «‹homo mortuus›  |  in adiecto ponitur,</l>

<l n="95">quod in Aristotile  |  pueris exprimitur»;</l>
<l>sed hec vestra regula  |  tunc repulsam patitur,</l>
<l>cum de matre virgine  |  sermo nobis oritur.</l>
 
<l>Augustinus dicat:</l>
<l>Ne phantasma dixeris,  |  quod virgo concipiet,</l>
<l>quod pudoris ostio  |  non aperto pariet, –</l>

<l n="100">de Iudea multiplex  |  testis nobis veniet,</l>
<l>qui vobis contrarius  |  et nobiscum faciet.</l>
 
<l>Ut specular solidum  |  solis intrat radius</l>
<l>et sincere transitus  |  servit ei pervius,</l>
<l>sic in aulam virginis  |  summi patris filius</l>

<l n="105">lapsum quidem faciet,  |  et tamen innoxius.</l>
 
<l>Postea incipiat Augustinus cantare:</l>

<l n="106/1">Letabundus ‹exultet fidelis chorus,</l>
<l>Alleluia!›,</l>
 
<l>Primum versum, et secundum prophete:</l>

<l n="106/2">Regem regum intacte profudit thorus,</l>
<l>res miranda!</l>
 
<l>Dicat archisynagogus cum suis:</l>

<l n="107">Res neganda!</l>
 
<l>Iterum Augustinus cum suis:</l>

<l n="108">Res miranda!</l>
 
<l>Iterum archisynagogus cum suis:</l>

<l n="109">Res neganda!</l>
 
<l>Hoc fiat pluries.</l>
<l>Augustinus incipiat:</l>

<l n="106/3">Angelus consilii</l>
<l>natus est de virgine,</l>
<l>sol de stella.</l>
 
<l>Respondeant prophete:</l>

<l n="106/4">Sol occasum nesciens,</l>
<l>stella semper rutilans,</l>
<l>semper clara.</l>
 
<l>Dicat Augustinus:</l>

<l n="106/7">Cedrus alta Libani</l>
<l>conformetur ysopo</l>
<l>valle nostra.</l>
 
<l>Dicant prophete:</l>

<l n="106/8">Verbum ens altissimi</l>
<l>corporali passum est</l>
<l>carne sumpta.</l>
 
<l>Postea dicat Augustinus:</l>

<l n="106/9">Isaias cecinit,</l>
<l>Synagoga meminit;</l>
<l>nunquam tamen desinit</l>
<l>esse ceca.</l>
 
<l>Respondeant prophete:</l>

<l n="106/10">Si non suis vatibus,</l>
<l>credat vel gentilibus,</l>
<l>Sibyllinis versibus</l>
<l>hec predicta.</l>
 
<l>Postea dicat Augustinus cum prophetis omnibus:</l>

<l n="106/11">Infelix, propera,</l>
<l>crede vel vetera!</l>
<l>cur damnaberis,  |  gens misera?</l>

<l n="106/12">Natum considera,</l>
<l>quem docet littera:</l>
<l>ipsum genuit  |  puerpera.</l>
 
<l>Postea Augustinus solus cantet:</l>

<l n="110">Discant nunc Iudei, quomodo de Christo consentientes nobiscum</l>
<l>amplexari debent novi partus novum gaudium, nove spem salutis</l>
<l>ipsum expectantium. Nunc venturum credant et nasciturum</l>
<l>expectent nobiscum dicentes: Rex novus erit salus mundo.</l>
 
<l>Inter cantando omnia ista archisynagogus obstrepet movendo corpus et caput et deridendo predicta. Hoc completo detur locus prophetis, vel ut recedant vel sedeant in locis suis propter honorem ludi.</l>
 
<l>Deinde angelus appareat Marie operanti muliebriter et dicat:</l>
<l>Ave Maria, gratia plena, Dominus tecum.</l>
 
<l>Et iterum:</l>

<l n="112">Ecce concipies et paries ‹filium et vocabis nomen eius Iesum›.</l>
 
<l>Illa stupefacta dicat:</l>
<l>Quomodo fiet istud, quia virum non cognosco?</l>
 
<l>Respondet angelus:</l>
<l>Spiritus sanctus superveniet ‹in te et virtus altissimi obumbrabit</l>
<l>tibi›.</l>
 
<p>Versus:</p>
<l>Ideoque quod nascetur ‹ex te sanctum vocabitur filius Dei›.</l>
 
<l>Respondet Maria:</l>

<l n="115">Ecce ancilla Domini: ‹fiat michi secundum verbum tuum›.</l>
 
<l>Deinde Maria vadat casualiter nichil cogitans de Elisabeth vetula Iohanne impregnata et salutet eam et ‹Elisabeth› dicat:</l>
<l>Unde hoc michi, ‹ut veniat mater Domini mei ad me?›</l>
 
<l>Et cantabit:</l>
<l>Ex quo facta est vox salutat‹ionis tue in auribus meis, exultavit in</l>
<l>gaudio infans in utero meo, alleluia.›</l>
 
<l>Eadem dicat:</l>

<l n="118">Benedicta tu in mulieribus ‹et benedictus fructus ventris tui.› Tu</l>
<l>que portabis p‹acem› h‹ominibus› et an‹. . .› gen‹. . .›.</l>
 
<l>Respondet Maria:</l>
<l>Magnificat anima mea Dominum.</l>
 
<l>Deinde recedat Elisabeth, quia amplius non habebit locum hec persona.</l>
<l>Deinde Maria vadat in lectum suum, que iam de Spiritu sancto concepit, et pariat filium. Cui assideat Ioseph in habitu honesto et prolixa barba. Nato puero appareat stella, et incipiat chorus hanc antiphonam:</l>

<l n="120">Hodie Christus natus est, ‹hodie salvator apparuit; hodie in terra</l>
<l>canunt angeli, letantur archangeli; hodie exultent iusti dicentes:</l>
<l>Gloria in excelsis Deo, alleluia›.</l>
 
<l>Qua finita stella appareat. Qua visa tres reges a diversis partibus mundi veniant et ammirentur de apparitione talis stelle. Quorum primus dicat:</l>
 
<l>Per curarum distrahor  |  frequenter quadruvium</l>
<l>rationis patiens  |  et mentis naufragium,</l>
<l>cum hanc stellam video  |  portantem indicium,</l>
<l>quod ipsius novitas  |  novum portet nuntium.</l>
 

<l n="125">Cursus ego didici  |  et naturas siderum</l>
<l>et ipsorum memini  |  perscrutari numerum.</l>
<l>sed cum hanc inspicio,  |  ego miror iterum,</l>
<l>quia non comparuit  |  apud quemquam veterum.</l>
 
<l>Quando Luna patitur,  |  et Sol quando deeris,</l>

<l n="130">quem effectum habeat  |  Stilbon comes Veneris,</l>
<l>in quo gradu maxime  |  Mars nocivus diceris,</l>
<l>michi fecit cognitum  |  lingua secte veteris.</l>
 
<l>Sed elinguem efficit  |  hic me stelle radius.</l>
<l>quid portendat, nescio,  |  sed querens attentius</l>

<l n="135">hoc unum conicio,  |  quod est natus filius,</l>
<l>cui mundus obediet,  |  quem timebit amplius.</l>
 
<l>Hoc dicat primus semper inspiciendo stellam et disputet de illa.</l>
<l>Dicat secundus:</l>
<l>Mea iam precordia  |  dulce vestit gaudium;</l>
<l>michi vie factum est  |  non parvum compendium:</l>
<l>in eo, quod ambigo,  |  se monstrantem dubium</l>

<l n="140">et cure participem  |  iam inveni socium.</l>
 
<l>Quando mente vigili  |  planetas inspicio,</l>
<l>mea vim cuiuslibet  |  deprehendit ratio,</l>
<l>de Marte, de Venere,  |  de Sole, Mercurio,</l>
<l>de Iovis clementia,  |  de Saturni senio.</l>
 

<l n="145">Sed in hac, quam aspicis  |  et quam monstras digito,</l>
<l>qualitate cognita  |  de effectu dubito.</l>
<l>sed quid inde sentiam,  |  tu mecum accipito,</l>
<l>ut fruamur pariter  |  quesiti proposito.</l>
 
<l>Id iubar, quod inspicis,  |  quod in tantum radiat</l>

<l n="150">et planetas ceteros  |  in pallorem variat,</l>
<l>regem natum predicat,  |  quo maior non veniat,</l>
<l>cuius cedens nutui  |  totus orbis serviat.</l>
 
<l>Dicat tertius monstrando et disputando de stella:</l>
 
<l>Questionum noverat  |  enodare rete</l>
<l>ille, per quem habeo,  |  quod, quando comete</l>

<l n="155">se producit radius,  |  tunc hebent planete</l>
<l>et quorundam principum  |  se presentant mete.</l>
 
<l>Quid sit stella, novimus,  |  et quid sit planeta;</l>
<l>horum hec est neutrum,  |  sed cum sit cometa,</l>
<l>inungamur gaudio,  |  sit mens nobis leta,</l>

<l n="160">magni enim principis  |  verus est propheta.</l>
 
<l>Vide, stelle claritas  |  quanta propagatur,</l>
<l>in planeta quolibet  |  splendor hebetatur!</l>
<l>quod ei, qui natus est,  |  satis adaptatur;</l>
<l>cuiusvis potentia  |  per hunc obscuratur.</l>
 

<l n="165">Ergo cum muneribus  |  una procedamus,</l>
<l>et quo stella duxerit,  |  gressus dirigamus,</l>
<l>ut, quando viderimus,  |  quem natum speramus,</l>
<l>nostra ei munia  |  reges offeramus!</l>
 
<l>Modo procedant reges usque in terram Herodis querendo de puero et cantando:</l>
<l>Ubi est, qui natus est ‹rex Iudeorum? Vidimus enim stellam eius</l>
<l>in oriente, et venimus adorare eum›.</l>
 
<l>Quibus occurrant nuntii Herodis dicentes:</l>
 

<l n="170">Vos, qui regum habitus  |  et insigne geritis,</l>
<l>nobis notum facite,  |  quare sic inceditis,</l>
<l>vel si mirum aliquid  |  reserandum noscitis,</l>
<l>quod ad aures . . .  |  regis ferre queritis.</l>
 
<l>Nos Herodis vernule  |  sumus et vicarii,</l>

<l n="175">ad quem sepe transvolant  |  ex diversis nuntii.</l>
<l>nulla nobis clausa sunt  |  secreta palatii;</l>
<l>ergo scire poscimus  |  vestri rem negotii.</l>
 
<l>Respondent reges:</l>
<l>Sepelire nolumus,  |  quod a nobis queritur;</l>
<l>ipsum stella reserat,  |  que a nobis cernitur.</l>

<l n="180">regem natum querimus,  |  de quo stella loquitur,</l>
<l>quod eius imperium  |  nullo fine clauditur.</l>
 
<l>Respondent nuntii:</l>
<l>Felix istud veniet  |  Herodi preconium,</l>
<l>et libenter audiet  |  hoc de rege nuntium.</l>
<l>ut hinc ergo primitus  |  per nos sumat gaudium,</l>

<l n="185">vos nostrum sequimini  |  . . . vestigium.</l>
 
<l>Postea nuntii festinent ad Herodem dicentes:</l>
<l>Rex Herodes, accipe  |  quiddam ammirandum</l>
<l>iam a tribus regibus  |  tibi reserandum:</l>
<l>ipsi natum asserunt  |  regem venerandum,</l>
<l>cui esse non ambigunt  |  orbem subiugandum.</l>
 
<l>Respondet Herodes cum magna indignatione:</l>

<l n="190">Cur audetis talia  |  regi presentare?</l>
<l>nolite vos, consulo,  |  falsum fabricare!</l>
<l>nam Herodes ego sum  |  potens subiugare,</l>
<l>quicquid mundus continet,  |  celum, terram, mare.</l>
 
<l>Post hec Herodes maxime indignatus vocari faciat archisynagogum cum Iudeis suis dicens:</l>
<l>Huc Iudea veniat  |  fecunda consilio,</l>

<l n="195">ut nobiscum disserat  |  super hoc negotio.</l>
<l>ego vos precipiam  |  exponi supplicio,</l>
<l>si vos esse devios  |  comprobabit ratio.</l>
 
<l>Modo veniat archisynagogus cum magna superbia et Iudeis suis, cui dicat Herodes:</l>
<l>Te, magister, alloquor,  |  et advertant alii!</l>
<l>nostra mordet viscera  |  duri fama nuntii.</l>

<l n="200">huc tres magi veniunt  |  non astrorum inscii,</l>
<l>qui ad ortum properant  |  prepotentis filii.</l>
 
<l>Respondet archisynagogus cum magna sapientia et eloquentia:</l>
 
<l>Ne curarum, domine,  |  verseris in bivio!</l>
<l>tres huc reges veniant  |  querendo de filio,</l>
<l>quibus te concilies  |  diligenti studio,</l>

<l n="205">et sic eis loquere  |  sub amoris pillio:</l>
 
<l>«Reges estis, video,  |  quod prophetat habitus.</l>
<l>vester michi gratus est  |  factus ad nos transitus.</l>
<l>sed quid vos huc traxerit,  |  reserate penitus;</l>
<l>nam vobis ad omnia  |  rex erit expositus.»</l>
. . . . . . . . . . . . . . . . . . . . . . . . . . . . . . . . . . . . . . .
 
<l>Respondent reges:</l>

<l n="210">Stella nova radiat  |  eius ortus nuntia,</l>
<l>cui mundus obediet,  |  et qui reget omnia,</l>
<l>et nil stare poterit  |  absque huius gratia.</l>
<l>nos ad illum tendimus  |  hec ferentes munia.</l>
 
<l>Herodes respondet:</l>
<l>Ne sim vos impediens  |  ad vie propositum,</l>

<l n="215">ite, ad nos postea  |  maturantes reditum,</l>
<l>ut et ego veniens  |  munus feram debitum</l>
<l>ei, cui non ambigo  |  mundum fore subditum!</l>
 
<l>Ab Herode discedant tres magi paulatim, inspicientes stellam et disputantes de illa. Interim angelus appareat pastoribus et dicat:</l>
<l>Magnum vobis gaudium,  |  pastores, annuntio:</l>
<l>Deus se circumdedit  |  carnis vestre pallio,</l>

<l n="220">quem mater non peperit  |  carnali commercio,</l>
<l>imnio virgo permanens  |  mater est ex filio.</l>
 
<l>Pastoribus euntibus dicat diabolus:</l>
<l>Tu ne credas talibus,  |  pastorum simplicitas!</l>
<l>scias esse frivola,  |  que non probat veritas.</l>
<l>quod sic in presepio  |  sit sepulta Deitas,</l>

<l n="225">nimis est ad oculum  |  reserata falsitas.</l>
 
<l>Iterum pastoribus ad negotium suum redeuntibus dicat angelus:</l>
<l>Pastores, querite  |  natum presepio</l>
<l>et votum solvite  |  matri cum filio!</l>
<l>nec mora veniat  |  isti consilio,</l>
<l>sed vos huc dirigat  |  mentis devotio.</l>
 
<l>Iterum pastoribus abeuntibus dicat diabolus ad aures eorum:</l>

<l n="230">Simplex cetus, aspice,  |  qualis astutia</l>
<l>eius, qui sic fabricat  |  vero contraria;</l>
<l>utque sua phaleret  |  nugis mendacia,</l>
<l>in rhythmis conciliat,  |  que profert, omnia.</l>
 
<l>Mirentur pastores, et unus dicat ad alterum:</l>
<l>Numquid, frater, colligis  |  ea, que audio?</l>

<l n="235">quedam vox insinuat  |  de nato filio;</l>
<l>verum in contrarium  |  ab hoc suscipio,</l>
<l>quod audita resident  |  iuncta mendacio.</l>
 
<l>Dicat iterum angelus ad pastores:</l>
<l>Cur non aures vertitis  |  ad hunc veri nuntium?</l>
<l>quis est iste subdolus  |  vertens vos in devium?</l>

<l n="240">ne vos error induat  |  propter adversarium,</l>
<l>ite, nam quod predico,  |  monstrabit presepium!</l>
 
<l>Dicat iterum euntibus diabolus:</l>
<l>O gens simplex nimium  |  et sensu vulnerata!</l>
<l>fer fenum et pabulum,  |  que bubus non ingrata</l>
<l>in presepi comedat  |  Deitas reclinata!</l>

<l n="245">debaccharis nimium,  |  cum putas ista rata.</l>
 
<l>Iterum pastores ad socios suos:</l>
<l>Audi, frater, iterum,  |  qualis repugnantia!</l>
<l>inde quedam audio,  |  hinc quedam contraria.</l>
<l>meus simplex animus,  |  mea mens non sobria</l>
<l>ignorat, que potior  |  sit horum sententia.</l>
 
<l>Postea simul conveniant angeli et simul cantent:</l>
<l>Gloria in excelsis Deo, et in terra pax hominibus bone voluntatis.</l>

<l n="250">Alleluia, alleluia!</l>
 
<l>Qua voce audita dicat pastor ad socios suos:</l>
<l>Ad hanc vocem animi  |  produco suspirium,</l>
<l>ex hac intus habeo  |  citharizans gaudium.</l>
<l>procedamus igitur  |  simul ad presepium</l>
<l>et curvatis genibus  |  adoremus filium!</l>
 
<l>Deinde procedant pastores ad presepe cantando hanc antiphonam:</l>

<l n="255">Facta est cum angelo multitudo celestis ‹exercitus laudantium et</l>
<l>dicentium: Gloria in excelsis Deo, et in terra pax hominibus bone</l>
<l>voluntatis, alleluia.›</l>
 
<l>Quo cantato adorent puerum. Deinde revertantur pastores ad officia sua.</l>
<l>Quibus occurrant tres magi dicentes:</l>
<l>Pastores, dicite, quidnam vidistis, et annuntiate Christi nativitatem!</l>
 
<l>Respondeant pastores:</l>

<l n="257">Infantem vidimus pannis involutum et choros angelorum laudantes</l>
<l>salvatorem.</l>
 
<l>Postea reges vadant ad presepe, et primo adorent puerum et postea offerant ei munera sua, primo aurum, postea thus, tertio myrrham. Deinde modicum procedant et tunc dormiant; et angelus appareat eis in somnis dicens:</l>
<l>Nolite redire ad Herodem ‹...›</l>
 
<l>Postea non revertentibus ad Herodem sic dicat:</l>
<l>Gens Iudea properet,  |  ut Herodem audiat,</l>

<l n="260">et prestet consilium  |  de re, que me sauciat.</l>
<l>rex Herodes anxius  |  ignorat, quid faciat,</l>
<l>cum a tribus regibus  |  se lusum inspiciat.</l>
 
<l>Venit archisynagogus cum suis, cui dicat Herodes:</l>
<l>Tu, magister, aperi  |  prophetarum edita,</l>
<l>si qua sunt de puero  |  a prophetis tradita!</l>

<l n="265">nam a te fideliter  |  re michi exposita</l>
<l>se monstrabunt proprii  |  cordis . . . abscondita.</l>
 
<l>Respondet archisynagogus:</l>
<l>Tu Bethlehem, terra Iuda, ‹non eris minima; ex te enim exiet dux,</l>
<l>qui regat populum meum Israel›.</l>
 
<l>Deinde Herodes iratus dicat ad milites suos:</l>
<l>Ite, ite pariter  |  manu iuncta gladio,</l>
<l>etas adhuc tenera  |  nulli parcat filio!</l>

<l n="270">immo mater quelibet  |  nudo fleat gremio,</l>
<l>ut de nato puero  |  michi detur ultio!</l>
 
<l>Vadant milites et interficiant pueros, quorum matres sic lugeant et lamententur:</l>
<l>Heu, heu heu!</l>
<l>Mens Herodis effera</l>
<l>cur in nostra viscera</l>

<l n="275">bella movet aspera?</l>
 
<l>Heu, heu, heu!</l>
† Que . . . etas tenera
<l>adhuc sugens ubera</l>
<l>perpetravit scelera?</l>
 

<l n="280">Heu, heu, heu!</l>
<l>Iste dolor anxius,</l>
<l>dum transegit impius</l>
<l>innocentes gladius!</l>
 
<l>Heu, heu! heu!</l>

<l n="285">Proles adhuc tenera,</l>
<l>per te mater misera</l>
<l>descendet ad infera!</l>
 
<l>Heu, heu, heu!</l>
<l>Michi vite gaudium,</l>

<l n="290">fili, nunc supplicium,</l>
<l>mortis eris ostium!</l>
 
<l>Postea Herodes corrodatur a vermibus et excedens de sede sua mortuus accipiatur a diabolis multum congaudentibus. Et Herodis corona imponatur Archelao filio suo. Quo regnante appareat in nocte angelus Ioseph dicens:</l>
<l>Accipe matrem et filium et vade in Egyptum.</l>
 
<l>Precedens Maria asinum dicat:</l>
<l>Omnia dura pati  |  vitando pericula nati</l>

<l n="294">Mater sum presto;  |  iam vadam, tu comes esto!</l>


</div2>
<div2 n="228"><head>CARMEN 228</head>
 
<p>I.</p>
 
 
<l>Rex Egypti cum comitatu suo in locum suum producatur cum conductu:</l>
 
<p><emph>1a.</emph></p>
<l>Estivali gaudio</l>
‹tellus renovatur,
<l>militandi studio</l>
<l>Venus excitatur.</l>
<l>gaudet chorus iuvenum,</l>
<l>dum turba frequens avium</l>
<l>garritu modulatur.</l>
<p>Refl.</p>
<l>Quanta sunt gaudia</l>
<l>amanti et amato,</l>
<l>sine fellis macula</l>
<l>dilecte sociato!</l>
<l>iam revernant omnia</l>
<l>nobis delectabilia,</l>
<l>hiems eradicatur.</l>
 
<p><emph>1b.</emph></p>
<l>Ornantur prata floribus</l>
<l>varii coloris,</l>
<l>quorum delectatio</l>
<l>causa fit amoris.</l>
<l>gaudet chorus iuvenum,</l>
<l>dum turba frequens avium</l>
<l>garritu modulatur.</l>
<p>Refl.</p>
<l>Quanta sunt gaudia</l>
<l>amanti et amato,</l>
<l>sine fellis macula</l>
<l>dilecte sociato!</l>
<l>iam revernant omnia</l>
<l>nobis delectabilia,</l>
<l>hiems eradicatur.</l>
 
<p>II.</p>
 
‹. . . . . . . . . . . . . . . . . . . .›
 
<p><emph>1.</emph></p>
<l>Ab estatis foribus</l>
<l>nos Amor salutat,</l>
<l>humus picta floribus</l>
<l>faciem commutat.</l>
<l>flores amoriferi</l>
<l>iam arrident tempori;</l>
<l>perit absque Venere</l>
<l>flos etatis tenere.</l>
 
<p><emph>2.</emph></p>
<l>Omnium principium</l>
<l>dies est vernalis,</l>
<l>vere mundus celebrat</l>
<l>diem sui natalis.</l>
<l>omnes huius temporis</l>
<l>dies festi Veneris.</l>
<l>regna Iovis omnia</l>
<l>hec agant sollemnia!</l>
 
<p>III.</p>
 
<l>Et tam iste comitatus quam comitatus regis hec sepius cantent:</l>
 
<p><emph>1.</emph></p>
<l>Ad fontem Philosophie  |  sitientes currite</l>
<l>et saporis tripertiti  |  septem rivos bibite,</l>
<l>uno fonte procedentes,  |  non eodem tramite!</l>
 
<p><emph>2.</emph></p>
<l>Quem Pythagoras rimatus  |  excitavit Physice,</l>
<l>inde Socrates et Plato  |  honestarunt Ethice,</l>
<l>Aristoteles loquaci  |  desponsavit Logice.</l>
 
<p><emph>3.</emph></p>
<l>Ab his secte multiformes  |  Athenis materiam</l>
<l>nacte hoc liquore totam  |  irrigarunt Greciam,</l>
<l>que redundans infinite  |  fluxit in Hesperiam.</l>
 
<p>IV.</p>
 
<p><emph>1.</emph></p>
<l>Hec nova gaudia</l>
<l>sunt veneranda,</l>
<l>festa presentia</l>
<l>magnificanda.</l>
<p>Refl.</p>
<l>Dulcia flumina</l>
<l>sunt Babylonis,</l>
<l>mollia semina</l>
<l>perditionis.</l>
<l>concupiscentia</l>
<l>mixti saporis</l>
<l>ingerit somnia</l>
<l>lenis amoris.</l>
 
<p><emph>2.</emph></p>
<l>Heccine frivola</l>
<l>cupiditatis</l>
<l>tribuunt idola</l>
<l>captivitatis.</l>
<p>Refl.</p>
<l>Dulcia flumina</l>
<l>sunt Babylonis,</l>
<l>mollia semina</l>
<l>perditionis.</l>
<l>concupiscentia</l>
<l>mixti saporis</l>
<l>ingerit somnia</l>
<l>lenis amoris.</l>
 
<p><emph>3.</emph></p>
<l>Apta deliciis</l>
<l>caro letatur,</l>
<l>hac . . . vitiis</l>
<l>mens violatur.</l>
<p>Refl.</p>
<l>Dulcia flumina</l>
<l>sunt Babylonis,</l>
<l>mollia semina</l>
<l>perditionis.</l>
<l>concupiscentia</l>
<l>mixti saporis</l>
<l>ingerit somnia</l>
<l>lenis amoris.</l>
 
<p><emph>4.</emph></p>
<l>Affectionibus</l>
<l>motus tumultus</l>
<l>tollit virtutibus</l>
<l>proprios cultus.</l>
<p>Refl.</p>
<l>Dulcia flumina</l>
<l>sunt Babylonis,</l>
<l>mollia semina</l>
<l>perditionis.</l>
<l>concupiscentia</l>
<l>mixti saporis</l>
<l>ingerit somnia</l>
<l>lenis amoris.</l>
 
<p><emph>5.</emph></p>
<l>Ista sunt devia</l>
<l>felicitatis,</l>
<l>otia mollia</l>
<l>sunt voluptatis:</l>
<p>Refl.</p>
<l>Dulcia flumina</l>
<l>sunt Babylonis,</l>
<l>mollia semina</l>
<l>perditionis.</l>
<l>concupiscentia</l>
<l>mixti saporis</l>
<l>ingerit somnia</l>
<l>lenis amoris.</l>
 
<p><emph>6.</emph></p>
<l>Ista negotia</l>
<l>plena malorum</l>
<l>et desideria</l>
<l>flagitiorum.</l>
<p>Refl.</p>
<l>Dulcia flumina</l>
<l>sunt Babylonis,</l>
<l>mollia semina</l>
<l>perditionis.</l>
<l>concupiscentia</l>
<l>mixti saporis</l>
<l>ingerit somnia</l>
<l>lenis amoris.</l>
 
<p>V.</p>
 
<l>Et sepius repetant:</l>
<l>Deorum immortalitas  |  ‹est omnibus colenda,</l>
<l>corum et pluralitas  |  ubique metuenda.›</l>
<l>Stulti sunt ‹et vere fatui,  |  qui deum unum dicunt,</l>
<l>et antiquitatis ritui  |  proterve contradicunt.›</l>
 
<l>In ingressu Marie et Ioseph cum Iesu omnia idola Egyptiorum corruant. Ministri vero sepius ea restituant et thura incendant cantantes:</l>
<l>Hoc est numen salutare,</l>
<l>cuius fundat ad altare</l>
<l>preces omnis populus.</l>
<l>huius nutu reflorescit,</l>
<l>si quandoque commarcescit,</l>
<l>manus, pes vel oculus.</l>
 
<l>Honor Iovi cum Neptuno!</l>
<l>Pallas, Venus, Vesta, Iuno</l>
<l>mire sunt clementie;</l>
<l>Mars, Apollo, Pluto, Phebus</l>
<l>dant salutem lesis rebus</l>
<l>insite potentie.</l>
 
<l>Quod quia non proficit, minister precedat regem et cantet:</l>
<l>Audi, rex Egiptiorum,</l>
<l>lapsa virtus idolorum,</l>
<l>destituta vis deorum</l>
<l>iacet cum miseria.</l>
 
<l>iam delubra ceciderunt,</l>
<l>simulacra corruerunt,</l>
<l>di fugati fugierunt,</l>
<l>heu, cum ignominia.</l>
 
<l>Quibus rex mirabili gestu respondeat:</l>
<l>Scire volo, que causa rei, vel qualiter ipsa</l>
<l>Numina placentur.  |  Sapientes ergo vocentur!</l>
 
<l>Tunc armiger vocet sapietiam ad presentiam regis, et cantet:</l>
<l>Regia vos mandata vocant, non segniter ite!</l>
 
<l>Tunc dicat rex sapientibus:</l>
<l>Scire volo, ‹que causa rei, vel qualiter ipsa</l>
<l>Numina placentur.›</l>
<l>Vos date consilium!</l>
 
<l>Sapientes respondeant:</l>
<l>Nostrum est consilium  |  deos honorare,</l>
<l>aras, templa, tripodes,  |  lucos innovare,</l>
<l>thus, storacem, balsamum,  |  stacten concremare</l>
<l>et humanum sanguinem  |  superis libare.</l>
<l>Tali quippe modo virtute ministeriorum</l>
<l>Et prece devota placabitur ira deorum.</l>
 
<l>Tunc rex preparet se ad immolandum et cantet:</l>
<l>Hoc est numen salutare,</l>
‹cuius fundat ad altare
<l>preces omnis populus.</l>
<l>huius nutu reflorescit,</l>
<l>si quandoque commarcescit,</l>
<l>manus, pes vel oculus.</l>
 
<l>Honor Iovi cum Neptuno!</l>
<l>Pallas, Venus, Vesta, Iuno</l>
<l>mire sunt clementie;</l>
<l>Mars, Apollo, Pluto, Phebus</l>
<l>dant salutem lesis rebus</l>
<l>insite potentie.›</l>
 
<l>Comitatus respondeat:</l>
<l>Stulti sunt ‹et vere fatui,  |  qui deum unum dicunt</l>
<l>et antiquitatis ritui  |  proterve contradicunt.›</l>
 
<l>Tunc idolis restitutis rex ad locum suum redeat, et idola iterum corruant. Quo audito iterum vocentur sapientes, quibus rex dicat:</l>
<l>Dicite, quid nobis et quid portendat Egipto</l>
<l>Mira mali species, prodigiosa quidem!</l>
 
<l>Cui sapientes:</l>
<l>Rex et regum dominus,  |  Deus Hebreorum,</l>
<l>prepotens in gloria  |  Deus est deorum,</l>
<l>cuius in presentia  |  velut mortuorum</l>
<l>corruit et labitur  |  virtus idolorum.</l>
 
<l>Tunc rex cantet:</l>
<l>Ecce novum  |  cum matre Deum  |  veneretur Egyptus!</l>
 
<l>Et omnia idola abiciantur.</l>
<l>Hic est finis regis Egypti.</l>
 
<p>VI.</p>
 
<l>Tunc assurgat rex Babilonis. Istius comitatus sepius repetat:</l>
<l>Deorum immor‹talitas  |  est omnibus colenda,</l>
<l>eorum et piuralitas  |  ubique metuenda.›</l>
<l>Stulti sunt ‹et vere fatui,  |   |  qui deum unum dicunt</l>
<l>et antiquitatis ritui proterve contradicunt.›</l>
 
<l>et hunc versum:</l>
<l>Ille iure cupidus  |  deus estimatur,</l>
<l>qui spretis ceteris  |  vult, ut solus colatur.</l>
<l>Stulti sunt ‹et vere fatui,  |  qui deum unum dicunt</l>
<l>et antiquitatis ritui  |  proterve contradicunt.›</l>
 
<l>In conflictu Gentilitatis, Synagoge et Ecclesie Gentilitas contra eas cantet:</l>
<l>Deorum immortalitas  |  est omnibus colenda,</l>
<l>eorum et pluralitas  |  ubique metuenda.</l>
 
<l>Comitatus suus respondeat:</l>
<l>Stulti sunt et vere fatui,  |  qui deum unum dicunt</l>
<l>et antiquitatis ritui  |  proterve contradicunt.</l>
 
<p>Gentilitas:</p>
<l>Si enim unum credimus,  |  qui presit universis,</l>
<l>subiectum hunc concedimus  |  contrarie diversis.</l>
 
<l>Comitatus respondeat:</l>
<l>Stulti sunt ‹et vere fatui,  |  qui deum unum dicunt</l>
<l>et antiquitatis ritui  |  proterve contradicunt.›</l>
 
<p>Gentilitas:</p>
<l>Finxit invidia  |  hanc singularitatem,</l>
<l>ut homo coleret  |  unam divinitatem.</l>
 
<l>Comitatus respondeat:</l>
<l>Stulti sunt ‹et vere fatui,  |  qui deum unum dicunt</l>
<l>et antiquitatis ritui  |  proterve contradicunt.›</l>
 
<l>Item rex Babylonis contra hypocritas:</l>
<l>Fraudis versutias  |  compellor experiri,</l>
<l>per quas nequitia  |  vestra solet mentiri.</l>
<l>sub forma veritas  |  virtutis putabatur,</l>
<l>ostendit falsitas,  |  quod forma mentiatur.</l>
 
<l>Item devicto rege, cantet in presentia Antichristi:</l>
<l>Tibi profiteor  |  decus imperiale.</l>
<l>quod tibi serviam,  |  ius postulo regale.</l>
 
<l>Comitatus cantet:</l>
<l>Omnium rectorem  |  te solum profitemur,</l>
<l>tibi tota mente  |  semper obsequemur.</l>
 
<p>VII.</p>
 
‹. . . . . .:›
<l>Egyptus caput omnium  |  est et decus regnorum;</l>
<l>calcabit hec imperium  |  regis Hierosolymorum.</l>
 
<l>Ve tibi, Hierosolyma,  |  ve insano tyranno!</l>
<l>deorum vos potentia  |  subvertet in hoc anno.</l>
 
<l>Egypti princeps nobilis  |  ut deus veneretur!</l>
<l>Herodes sed odibilis  |  ut stultus reprobetur.</l>
 
<l>Intende, tibi canimus,  |  quam vilis sis futurus,</l>
<l>cum roderis a vermibus  |  putre interiturus.</l>
 
<l>Ingrata gens et perfida,  |  cum fame laborares,</l>
<l>Egypto eras subdita,  |  ut ventrem satiares.</l>

</div2>
</div1>
<div1><head>Supplementum (1*-26a*)</head>

<div2 id="1*"><head>CARMEN 1*</head>
 
<l>Sancte ERASME, martir Domini preciose, qui in die resurreccionis,/ quando (?) per martirium oblatus es, et de eo leticiam susce/pisti, suscipe hanc oracionem meam, quam tibi offero pius(?)/ pro anima mea. Rogo te, clementissime pater, ut des/ michi (?) victum et vestitum secundum tuam voluntatem et(?) m[‹eam›/ necessitatem. Memento, quia Deus promisit, ut quisquis invoca/ret nomen tuum, exaudiretur. Itcirco conmitto me ad/ videm (!) tuam, quia te Christus conservavit, ut usque in finem vite / mee conserves me, ne incidam in manus inmimicorum (!) me[‹orum›/ visibilium et invisibilium.</l>
 
 </div2>
<div2 id="2*"><head>CARMEN 2*</head>
 
<p><emph>1.</emph></p>
<l>Ich lob die liben frowen min</l>
<l>vor allen gvten wiben,</l>
<l>mit dienst wil ich ir stete sin</l>
<l>vnd immer stete beliben.</l>
<l>si ist als ein spigel glas</l>
<l>si ist gantzer tvgende ein adamas</l>
<l>vnd schoner zvhte ist si so vol,</l>
<l>von der ich chvmber dol.</l>
 
<p><emph>2.</emph></p>
<l>Ir roter rosenvarwer mvnt,</l>
<l>der tvt mich senen diche,</l>
<l>ir ovgen brehent ze aller stvnt</l>
<l>sam stern dvrch wolchen blicche.</l>
<l>mins herzen leben ir hant</l>
<l>gebvnden hat an elliv bant.</l>
<l>min ovge sach nie schoner wip.</l>
<l>ein engel ist ir lip.</l>
 
<p><emph>3.</emph></p>
<l>Min leben stat in ir gewalt,</l>
<l>daz sol si wol bedenchen,</l>
<l>lazze mich mit frovden werden alt,</l>
<l>ich wil ir nimmer wenchen.</l>
<l>wil si, ich lebe wol,</l>
<l>daz diene ich immer swie ich sol.</l>
<l>gebivtet si, ich lige tot.</l>
<l>svs leide ich wernde not.</l>
 
 </div2>
<div2 id="3*"><head>CARMEN 3*</head>
<p>Marner (ca. 1210 - ca. 1280)</p>

 
<p><emph>1.</emph></p>
<l>Iam dudum estivalia</l>
<l>pertransiere tempora.</l>
<l>brumalis sevitia</l>
<l>iam venit in tristitia.</l>
<l>grando, nix et pluvia</l>
<l>sic corda reddunt segnia,</l>
<l>ut desolentur omnia.</l>
 
<p><emph>2.</emph></p>
<l>Nam conticent avicule,</l>
<l>que solebant in nemore</l>
<l>cantica depromere</l>
<l>et voluptates gignere.</l>
<l>tellus caret gramine;</l>
<l>sol lento micat iubare</l>
<l>et dies currunt propere.</l>
 
<p><emph>3.</emph></p>
<l>Ad obsequendum Veneri</l>
<l>vis tota languet animi.</l>
<l>fervor abest pectori;</l>
<l>iam cedit calor frigori.</l>
<l>maledicant hiemi,</l>
<l>qui veris erant soliti</l>
<l>amenitate perfrui.</l>
 
<p><emph>4.</emph></p>
<l>In omni loco congruo</l>
<l>sermonis oblectatio</l>
<l>cum sexu femineo</l>
<l>evanuit omnimodo.</l>
<l>tempori preterito</l>
<l>sit decus in perpetuo</l>
<l>et gratiarum actio.</l>
 
<p><emph>5.</emph></p>
<l>Pro dulcis aure transitu</l>
<l>et tempestatis impetu</l>
<l>tribulato spiritu</l>
<l>in gravi sumus habitu.</l>
<l>ver, nos tuo reditu</l>
<l>refove, quos in gemitu</l>
<l>relinquis aliquandiu.</l>
 
 </div2>
<div2 id="4*"><head>CARMEN 4*</head>
 
<p><emph>1a.</emph></p>
<l>Flete, fideles anime,</l>
<l>flete, sorores optime,</l>
<l>ut sint multiplices</l>
<l>doloris indices</l>
<l>planctus et lacrime.</l>
 
<p><emph>1b.</emph></p>
<l>Fleant materna viscera</l>
<l>Marie matris vulnera:</l>
<l>materne doleo,</l>
<l>que dici soleo</l>
<l>felix puerpera.</l>
 
<p><emph>2a.</emph></p>
<l>Triste spectaculum</l>
<l>crucis et lancee</l>
<l>clausum signaculum</l>
<l>mentis virginee</l>
<l>profunde vulnerat;</l>
<l>hoc est, quod dixerat,</l>
<l>quod prophetaverat</l>
<l>senex prenuntius,</l>
<l>Hic ille gladius,</l>
<l>qui me transverberat.</l>
 
<p><emph>2b.</emph></p>
<l>Dum caput cernuum,</l>
<l>dum spinas capitis,</l>
<l>dum plagas manuum</l>
<l>cruentis digitis</l>
<l>supplex suspicio,</l>
<l>sub hoc supplicio</l>
<l>tota deficio,</l>
<l>dum vulnus lateris,</l>
<l>dum locus vulneris</l>
<l>est in profluvio.</l>
 
<p><emph>3a.</emph></p>
<l>Ergo quare,  |  fili care,</l>
<l>pendes ita,  |  cum sis vita</l>
<l>vivens ante secula?</l>
<l>rex celestis  |  pro scelestis</l>
<l>alienas  |  solvis penas,</l>
<l>agnus sine macula.</l>
 
<p><emph>3b.</emph></p>
<l>Munda caro mundo cara,</l>
<l>cur in crucis ares ara,</l>
<l>pro peccatis hostia?</l>
<l>cur in ara crucis ares,</l>
<l>caro, que peccato cares,</l>
<l>caro culpe nescia?</l>
 
<p><emph>4a.</emph></p>
<l>O mentes perfidas</l>
<l>et linguas duplices,</l>
<l>o testes subdolos</l>
<l>et falsos iudices,</l>
<l>senes cum iunioribus!</l>
<l>solent maioribus</l>
<l>criminibus</l>
<l>damnati</l>
<l>ferre suspendium</l>
<l>stipendium</l>
<l>peccati.</l>
 
<p><emph>4b.</emph></p>
<l>A damnaticiis</l>
<l>damnatur innocens,</l>
<l>explens, quod expedit,</l>
<l>quod decet, edocens.</l>
<l>fremunt auctores criminum</l>
<l>et viri sanguinum</l>
<l>in dominum</l>
<l>salutis</l>
<l>zelo nequitie</l>
<l>sub specie</l>
<l>virtutis.</l>
 
<p><emph>5a.</emph></p>
<l>Mi Iohannes, planctum move,</l>
<l>plange mecum, fili nove,</l>
<l>fili novo federe</l>
<l>matris et matertere.</l>
<l>tempus est lamenti;</l>
<l>immolemus intimas</l>
<l>lacrimarum victimas</l>
<l>Christo morienti.</l>
 
<p><emph>5b.</emph></p>
<l>Salutaris noster Iesus,</l>
<l>captus, tractus, vinctus, cesus</l>
<l>et illusus alapis</l>
<l>a Gehenne satrapis,</l>
<l>auctor vere lucis,</l>
<l>dies nocte clauditur,</l>
<l>vita mortem patitur,</l>
<l>mortem autem crucis.</l>
 
<p><emph>6a.</emph></p>
<l>Hac in vita  |  sum invita,</l>
<l>hoc in malo  |  mori malo,</l>
<l>fili mi,  |  dum reprimi</l>
<l>vel exprimi</l>
<l>nequit estus animi</l>
<l>dolentis,</l>
<l>tantis malis eximi</l>
<l>volentis.</l>
 
<p><emph>6b.</emph></p>
<l>Scelus terre celum terret,</l>
<l>terre motus  |  terret motus</l>
<l>impios,  |  nefarios</l>
<l>qui gladios</l>
<l>in sanctorum filios</l>
<l>allidunt</l>
<l>et te, Christe agyos,</l>
<l>occidunt.</l>
 
 </div2>
<div2 id="5*"><head>CARMEN 5*</head>
 
<p><emph>1.</emph></p>
<l>Furibundi</l>
<l>cum aceto mixto felle</l>
<l>temptarunt te, tui velle</l>
<l>contra; quodquod lacte, melle,</l>
<l>de puella</l>
<l>maris stella</l>
<l>natus, alvo</l>
<l>tamen salvo</l>
<l>matris, pascis tui oris</l>
<l>et amoris.</l>
 
<p><emph>2.</emph></p>
<l>Letabundi –</l>
<l>nam quos stravit</l>
<l>morsus anguis,</l>
<l>hos sanavit</l>
<l>tuus sanguis</l>
<l>munda</l>
<l>unda</l>
<l>et potavit.</l>
<l>recreavit</l>
<l>vivus</l>
<l>divus</l>
<l>panis iste,</l>
<l>o tu Christe,</l>
<l>o benigne,</l>
<l>digne</l>
<l>odis,</l>
<l>modis.</l>
 
<p><emph>3.</emph></p>
<l>Sitibundi,</l>
<l>ut pax detur:</l>
<l>«osculetur</l>
<l>osculo me oris sui,</l>
<l>que de culpa nigra fui</l>
<l>sponsa pulchra, ut dilecta</l>
<l>et perfecta,</l>
<l>simplex, recta</l>
<l>sim de bonis tuis, que te placent.»</l>
 
 </div2>
<div2 id="6*"><head>CARMEN 6*</head>
<p>Marner (ca. 1210 - ca. 1280)</p>

 
<p><emph>1.</emph></p>
<l>Pange, vox adonis,</l>
<l>nobilem  |  prelatum de Solio,</l>
<l>qui gaudet in donis</l>
<l>et caret  |  vitiorum lolio.</l>
<l>est iocundus,  |  letus et affabilis,</l>
<l>in promisso stabilis,</l>
<l>providus,  |  prudens, honorabilis.</l>
 
<p><emph>2.</emph></p>
<l>Cum architriclino</l>
<l>dicere  |  possem eius vultibus:</l>
<l>«tu servasti vino</l>
<l>nobili  |  finem atque dapibus,</l>
<l>et post primum  |  non datur deterius:</l>
<l>verum loquor verius:</l>
<l>funditur  |  bonum atque melius.</l>
 
<p><emph>3.</emph></p>
<l>Ad gradus virtutum</l>
<l>properas  |  ut sol ad meridiem.»</l>
<l>paupertatis nutum</l>
<l>sentiens  |  queres eius faciem.</l>
<l>cur, Fortuna  |  vitrea, sic deficis,</l>
<l>cur cito non efficis,</l>
<l>quod sit hic  |  in loco pontificis.</l>
 
<p><emph>4.</emph></p>
<l>Sed si non est princeps,</l>
<l>cathedre  |  scilicet officio,</l>
<l>ut clerus deinceps</l>
<l>memoret,  |  quando fit electio:</l>
<l>est statura  |  ceteris prestantior,</l>
<l>vultu elegantior,</l>
<l>moribus  |  cunctis honorantior.</l>
 
<p><emph>5.</emph></p>
<l>Maior mea laude,</l>
<l>dignior,  |  forma veri hominis;</l>
<l>tamen sine fraude</l>
<l>gloriam  |  cano sui nominis.</l>
<l>verbi Dei  |  gratia fit ratio,</l>
<l>non est adulatio;</l>
<l>hunc decet  |  vere collaudatio.</l>
 
<p><emph>6.</emph></p>
<l>Huic ignoro parem</l>
<l>circiter  |  per totam Carinthiam.</l>
<l>si perambularem</l>
<l>Saxones,  |  Francos et Bawariam,</l>
<l>Swevos, Rhenum,  |  fertilem Alsatiam,</l>
<l>ibi finem faciam, –</l>
<l>non habet  |  clerus talem gratiam.</l>
 
 </div2>
<div2 id="7*"><head>CARMEN 7*</head>
<p>Johannes 1, 1-14 (saec. XIV)</p>

 
<p><emph>1.</emph></p>
<l>In anegenge was ein wort, daz wort was mit got, got was daz wort.</l>
<p><emph>2.</emph></p>
<l>vnd was in anegenge mit got,</l>
<p><emph>3.</emph></p>
<l>von im sint alliv dinch gemachet an in ist gemacht nicht, swaz mit im ist gemachet,</l>
<p><emph>4.</emph></p>
<l>daz ist daz ewige leben, daz ewige leben ist ein liecht den livten,</l>
<p><emph>5.</emph></p>
<l>daz liecht daz livchtet in der vinster, die vinster mach sein nicht begreiffen.</l>
<p><emph>6.</emph></p>
<l>Ein mennisch wart gesant von gote des name was Johannes.</l>
<p><emph>7.</emph></p>
<l>der chom zvo einer gezivchnvesse daz er gezivch were des liechtes.</l>
<p><emph>8.</emph></p>
<l>er was nicht daz liecht niwer daz er gezivch were des liechtes.</l>
<p><emph>9.</emph></p>
<l>daz ware liecht ist daz, daz ein igesleichen mennisch erlivchtet der in disiv welt bechumt,</l>
<p><emph>10.</emph></p>
<l>er cham in div welt, div welt erchant sein nicht,</l>
<p><emph>11.</emph></p>
<l>er chom in sein aigen lant die seinen enpfiengen sein nicht</l>
<p><emph>12.</emph></p>
<l>aver die in da enpfiengen den gab er den gewalt, daz si gotes chint werden, vnd die an seinen namen gelavpten</l>
<p><emph>13.</emph></p>
<l>die warn nicht geworn von wollveste des plůtes noch von wollveste des vlaisches wan svnder von gote,</l>
<p><emph>14.</emph></p>
<l>daz wort ist ze vlaische worden, vnd wont in vens wier haben sein ere geschen als eines ainworn svnes wie den sein vater eret voller genaden vnd voller warheit.</l>
§
<l>durch disiv rede des hailgen ewangelii vergebe vens venser herre alle venser Missetat. amen.</l>
 
 </div2>
<div2 id="8*"><head>CARMEN 8*</head>
 
<p><emph>1.</emph></p>
<l>O comes amoris, dolor,</l>
<l>cuius mala male solor,</l>
<l>an habes remedium?</l>
<l>dolor urget me, nec mirum,</l>
<l>quem a predilecta dirum,</l>
<l>en, vocat exilium,</l>
<l>cuius laus est singularis,</l>
<l>pro qua non curasset Paris</l>
<l>Helene consoruum.</l>
 
<p><emph>2.</emph></p>
<l>Sed quid queror me remotum</l>
<l>illi esse, que devotum</l>
<l>me fastidit hominem,</l>
<l>cuius nomen tam verendum,</l>
<l>quod nec michi presumendum</l>
<l>est, ut eam nominem?</l>
<l>ob quam causam mei mali</l>
<l>me frequenter vultu tali</l>
<l>respicit, quo neminem.</l>
 
<p><emph>3.</emph></p>
<l>Ergo solus solam amo,</l>
<l>cuius captus sum ab hamo,</l>
<l>nec vicem reciprocat.</l>
<l>quam enutrit vallis quedam,</l>
<l>quam ut paradisum credam,</l>
<l>in qua pius collocat</l>
<l>hanc creator creaturam,</l>
<l>vultu claram, mente puram,</l>
<l>quam cor meum invocat.</l>
 
<p><emph>4.</emph></p>
<l>Gaude, vallis insignita,</l>
<l>vallis rosis redimita,</l>
<l>vallis, flos convallium,</l>
<l>inter valles vallis una,</l>
<l>quam collaudat sol et luna,</l>
<l>dulcis cantus avium!</l>
<l>te collaudat philomena,</l>
<l>vallis dulcis et amena,</l>
<l>mestis dans solacium!</l>
 
 </div2>
<div2 id="9*"><head>CARMEN 9*</head>
<p>Marner (ca. 1210 - ca. 1280)</p>

 
<p><emph>1.</emph></p>
<l>Mundus finem properans  |  vergit ad occasum;</l>
<l>omnis compaternitas  |  retro vertit nasum.</l>
<l>celeste sacrarium  |  sic minatur casum,</l>
<l>quasi cum novacula  |  fundo sit abrasum.</l>
 
<p><emph>2.</emph></p>
<l>Dolor se multiplicat  |  ut parturientis;</l>
<l>sevit in ecclesia  |  pena morientis.</l>
<l>non est, qui respiciat  |  lacrimas plangentis,</l>
<l>sed manus invaluit  |  iacula mittentis.</l>
 
<p><emph>3.</emph></p>
<l>Antichristus nuntios  |  plurimos premisit,</l>
<l>sed in Christi milites  |  acies divisit,</l>
<l>quibus arma bellica  |  plurima commisit</l>
<l>renovare cupiens,  |  demon quod amisit.</l>
 
<p><emph>4.</emph></p>
<l>Instituta primitus  |  patrum floruerunt,</l>
<l>qui carnis et sanguinis  |  curam non egerunt,</l>
<l>sine mundo vivere  |  semper studuerunt;</l>
<l>taliter perpetua  |  regna meruerunt.</l>
 
<p><emph>5.</emph></p>
<l>Benedicti regula  |  fuit primitiva,</l>
<l>placuit pre ceteris,  |  quia fuit diva;</l>
<l>primo constantissima  |  – sed nunc est procliva –</l>
<l>eminebat ceteris  |  et compositiva.</l>
 
<p><emph>6.</emph></p>
<l>Ab hac derivatus est  |  ordo Griseorum,</l>
<l>qui dat elemosinam  |  et frequentat chorum;</l>
<l>sudat et inflectitur  |  studio laborum,</l>
<l>unde sperat fieri  |  consors angelorum.</l>
 
<p><emph>7.</emph></p>
<l>Clericorum regulam  |  pater Augustinus</l>
<l>ornavit sollemniter;  |  post hec Norperthinus</l>
<l>ordinem instituit.  |  paulo plus, non minus,</l>
<l>has qui servat regulas,  |  Deo fit vicinus.</l>
 
<p><emph>8.</emph></p>
<l>Heu, nostris temporibus  |  emersit dolosa</l>
<l>novitas, irrutilat  |  undique famosa.</l>
<l>istam plebem sequitur  |  turba copiosa</l>
<l>sperans indulgentia  |  frui spatiosa.</l>
 
<p><emph>9.</emph></p>
<l>Hi, quos novos nomino,  |  sunt fratres minores</l>
<l>et maiores sitiunt  |  nummos et honores.</l>
<l>Deus, qualis novitas  |  et quales sunt mores!</l>
<l>modo superveniunt  |  etiam sorores.</l>
 
<p><emph>10.</emph></p>
<l>Sorores, sic credite,  |  sunt Magdalenite,</l>
<l>et fratres ex opere  |  dicuntur Paulite,</l>
<l>sed, opinor, verius  |  sunt Ismahelite;</l>
<l>botrus non colligitur  |  dulcis ab hac vite.</l>
 
<p><emph>11.</emph></p>
<l>Erant a principio  |  quasi nil habentes;</l>
<l>modo vivunt omnia  |  tamquam possidentes.</l>
<l>raro sunt in cellulis,  |  semper sunt currentes;</l>
<l>quamvis multa habeant,  |  tamen sunt egentes.</l>
 
<p><emph>12.</emph></p>
<l>Castra solent querere,  |  claustra devitare;</l>
<l>domos querunt divitum,  |  sciunt bene quare:</l>
<l>vesci volunt pinguibus  |  et vinum potare,</l>
<l>contemnunt cum monachis  |  olus manducare.</l>
 
<p><emph>13.</emph></p>
<l>Audite, dilectissimi,  |  magnum detrimentum:</l>
<l>arbitror, a fratribus  |  nefas sit inventum;</l>
<l>indulgent pro prandio  |  dies bene centum,</l>
<l>pro quibus ipsi colligunt  |  aurum et argentum.</l>
 
<p><emph>14.</emph></p>
<l>Divites recipiunt  |  in confessione;</l>
<l>clericis preiudicant;  |  sine ratione</l>
<l>fremunt et concutiunt  |  mira torsione.</l>
<l>tua, dum vis, iudica,  |  Deus, ultione.</l>
 
<p><emph>15.</emph></p>
<l>Propter laudes hominum  |  predicant in foro</l>
<l>et cum sacerdotibus  |  raro sunt in choro,</l>
<l>quosque iunxit Dommus,  |  contradicunt thoro.</l>
<l>confundantur citius!  |  illud supplex oro.</l>
 
 </div2>
<div2 id="10*"><head>CARMEN 10*</head>
<p>Marner (?) (ca. 1210 - ca. 1280)</p>

 
<p><emph>1.</emph></p>
<l>Deus largus in naturis</l>
<l>cunctis dedit creaturis</l>
<l>sua iura facere.</l>
<l>ignis, aer, terra, mare</l>
<l>consueverunt nobis dare,</l>
<l>largitatem colere.</l>
 
<p><emph>2.</emph></p>
<l>Sit avari cista fracta,</l>
<l>cuius manus est contracta,</l>
<l>quia dare noluit.</l>
<l>eius bursa dirumpatur</l>
<l>et in igne comburatur.</l>
<l>nulli namque profuit.</l>
 
<p><emph>3.</emph></p>
<l>Parcus dictus a parcendo,</l>
<l>quia parcit, sed arcendo;</l>
<l>sic cum rebus perditur.</l>
<l>parcis rebus, o tu parce,</l>
<l>sed non parcunt tibi Parce;</l>
<l>parcus cito moritur.</l>
 
<p><emph>4.</emph></p>
<l>Monstruosa res, avare,</l>
<l>scias, quid sit non donare:</l>
<l>dignum anathemate!</l>
<l>monstruosa res es quidem,</l>
<l>iuro tibi per hanc fidem,</l>
<l>quam cepi baptismate.</l>
 
<p><emph>5.</emph></p>
<l>Sicut Paulus attestatur,</l>
<l>avaritia vocatur</l>
<l>idolorum servitus.</l>
<l>hinc avarus reprobatur</l>
<l>nec in celis collocatur,</l>
<l>quia totus perditus.</l>
 
 </div2>
<div2 id="11*"><head>CARMEN 11*</head>
 
<p><emph>1.</emph></p>
<l>Ave nobilis,</l>
<l>venerabilis,</l>
<l>Maria,</l>
<l>amicabilis,</l>
<l>comes utilis</l>
<l>in via,</l>
<l>mentes erige,</l>
<l>cursum dirige</l>
<l>per hec invia,</l>
<l>mores corrige,</l>
<l>tuo remige,</l>
<l>lux superna,</l>
<l>nos guberna</l>
<l>per hec maria.</l>
 
<p><emph>2.</emph></p>
<l>Tu post Dominum</l>
<l>celi agminum</l>
<l>magistra,</l>
<l>virgo virginum,</l>
<l>lucis luminum</l>
<l>ministra,</l>
<l>cor illuminans</l>
<l>et eliminans</l>
<l>queque vetera,</l>
<l>fons inebrians,</l>
<l>stella radians</l>
<l>super astra,</l>
<l>celi castra</l>
<l>nobis resera.</l>
 
<p><emph>3.</emph></p>
<l>Pulchra facie,</l>
<l>celi glorie</l>
<l>regina,</l>
<l>nobis hodie</l>
<l>potum gratie</l>
<l>propina,</l>
<l>potens omnium</l>
<l>infidelium</l>
<l>vim extermina,</l>
<l>Christo credulum</l>
<l>munda populum,</l>
<l>mundo clara,</l>
<l>mundo cara</l>
<l>mundi domina.</l>
 
<p><emph>4.</emph></p>
<l>Mater, assumus</l>
<l>et te querimus</l>
<l>devote:</l>
<l>ire volumus,</l>
<l>sed non possumus</l>
<l>sine te.</l>
<l>sola sufficis,</l>
<l>si nos respicis.</l>
<l>in hoc tramite</l>
<l>nobis clericis,</l>
<l>nostris laicis</l>
<l>nunc adesto,</l>
<l>custos esto</l>
<l>plebis subdite.</l>
 
<p><emph>5.</emph></p>
<l>Fortis ancora,</l>
<l>nostra tempora</l>
<l>dispone,</l>
<l>nostra pectora,</l>
<l>nostra corpora</l>
<l>compone.</l>
<l>nostra omnia</l>
<l>sint solatia</l>
<l>in te virgine.</l>
<l>plena gratia</l>
<l>dele vitia,</l>
<l>sis tutamen</l>
<l>nobis, amen,</l>
<l>in discrimine.</l>
 
 </div2>
<div2 id="12*"><head>CARMEN 12*</head>
 
<p><emph>1.</emph></p>
<l>Christi sponsa Katharina,</l>
<l>virgo martyr et regina,</l>
<l>rosa florens,  |  fragrans inter lilia,</l>
<l>te collaudant  |  angelorum milia.</l>
<p>Refl.</p>
<l>Gaude, virgo,  |  Costi regis filia,</l>
<l>per te signa  |  fiunt mirabilia.</l>
 
<p><emph>2.</emph></p>
<l>Que convicit oratores</l>
<l>disputantes et rhetores</l>
† obstinatos  |  plures a Maxentio,
<l>baptizari  |  suadet cum Porphyrio.</l>
<p>Refl.</p>
<l>Gaude, virgo,  |  Costi regis filia,</l>
<l>per te signa  |  fiunt mirabilia.</l>
 
<p><emph>3.</emph></p>
<l>Ex ipsius tumba manat</l>
<l>rivus, qui languentes sanat;</l>
<l>oleum resudat  |  eius tumulo,</l>
<l>per quod salus  |  datur omni populo.</l>
<p>Refl.</p>
<l>Gaude, virgo,  |  Costi regis filia,</l>
<l>per te signa  |  fiunt mirabilia.</l>
 
 </div2>
<div2 id="13*"><head>CARMEN 13*</head>
 
<l>Ludus breviter de passione primo inchoatur ita. Quando Dominus cum discipulis procedere vult ad locum deputato, ubi mandatum debet esse, et in processu dicant apostoli ad Dominum:</l>
<l>Ubi vis paremus tibi comedere pascha?</l>
 
<l>Et Dominus respondet:</l>
<l>Ite in civitatem ad quendam et dicite ei: Magister dicit: «Tempus meum prope est; apud te facio pascha cum discipulis meis».</l>
 
<l>Et in deputato loco faciant mensam parari cum mensale, cum pane et vino. Et Dominus discumbat cum duodecim apostolis suis, et edentibus illis dicat:</l>
<l>Amen dico vobis, quia unus vestrum me traditurus est in hac nocte.</l>
 
<l>Et unusquisque pro se respondet:</l>
<l>Numquid ego sum, Domine?</l>
 
<l>Et Dominus respondet:</l>
<l>Qui intinguit mecum manum in parapside, hic me tradet. Filius quidem hominis vadit, sicut scriptum est de illo. Ve autem homini illi, per quem filius hominis tradetur; bonum erat illi, si natus non fuisset homo ille.</l>
 
<l>Respondet Iudas:</l>
<l>Numquid ego sum, Rabbi?</l>
 
<l>Et Dominus dicat:</l>
<l>Tu dixisti.</l>
 
<l>Tunc medio tempore vadat Iudas ad pontifices et ad Iudeos et dicat:</l>
<l>Quid vultis michi dare, et ego vobis eum tradam?</l>
 
<l>At illi constituant ei:</l>
<l>Triginta argenteos.</l>
 
<l>Et ista hora accipiat Dominus panem, frangat, benedicat et dicat:</l>
<l>Accipite et comedite, hoc est corpus meum.</l>
 
<l>Similiter et calicem. Et postquam cenavit, Dominus dicat:</l>
<l>Surgite, eamus hinc; ecce appropinquabit, qui me tradet.</l>
 
<l>Et Iudas accedens ad Iesum clamando dicat:</l>
<l>Ave, Rabbi!</l>
 
<l>Et osculando irruat in eum. Tunc Donimus dicat:</l>
<l>Amice, ad quid venisti?</l>
 
<l>Iudei et milites accedant ad Dominum et manus iaciant in eum et teneant eum. Et ita ducant eum ad Pilatum. Tunc discipuli omnes relicto eo fugiant. Et accusent eum coram eo in tribus causis et dicant:</l>
<l>Hic dixit: Possum destruere templum Dei et post triduum reedificare illud.</l>
 
<p>Secundo:</p>
<l>Hunc invenimus subvertentem gentem nostram et prohibentem tributa dari Cesari et dicentem se Christum regem esse.</l>
 
<p>Tertio:</p>
<l>Commovit populum docens per universam Iudeam et incipiens a Galilea usque huc.</l>
 
<l>Tunc Pilatus respondet:</l>
<l>Quid enim mali fecit?</l>
 
<l>Dicant Iudei:</l>
<l>Si non esset malefactor, non tibi tradidissemus eum.</l>
 
<l>Respondet Pilatus:</l>
<l>Accipite cum vos et secundum legem vestram iudicate eum. Ego nullam causam invenio in hoc homine. Vultis ergo, dimittam regem Iudeorum?</l>
 
<l>Iudei clamando dicant:</l>
<l>Non, sed crucifigatur.</l>
 
<l>Et clamando magis dicant:</l>
<l>Crucifige, crucifige eum!</l>
 
<l>Et Pilatus respondet:</l>
<l>Accipite eum vos et crucifigite!</l>
 
<l>Dicant Iudei:</l>
<l>Non, nos legem habemus, et secundum legem debet mori, quia filium Dei se fecit.</l>
 
<l>Respondet Pilatus:</l>
<l>Regem vestrum crucifigam?</l>
 
<l>Tunc dicant pontifices:</l>
<l>Regem non habemus nisi Cesarem.</l>
 
<l>Et Pilatus accipiat aquam et dicat:</l>
<l>Mundus sum a sanguine huius iusti; vos videritis.</l>
 
<l>Et baiulet sibi crucem, et ducant eum, ubi crucifigatur. Tunc unus ex militibus veniat cum lancea, tangat latus eius. Tunc ipse Dominus in cruce alta voce clamet:</l>
<l>Ely, Ely, lema sabactani: Deus ‹meus›, Deus meus, ut ‹quid dereliquisti me?›</l>
 
<l>Tunc Maria mater Domimi veniat et due alie Marie et Iohannes. Et Maria planctum faciat quantum melius potest. Et unus ex Iudeis dicat:</l>
<l>Si filius Dei es, descende nunc de cruce!</l>
 
<l>Alter Iudeus:</l>
<l>Confidit in Deo; liberet eum nunc si vult.</l>
 
<l>Item tertius:</l>
<l>Alios salvos fecit, seipsum autem non potest salvum facere.</l>
 
<l>Et Dominus dicat:</l>
<l>Consummatum est.</l>
 
<p>Et:</p>
<l>In manus tuas commendo spiritum m‹eum›.</l>
 
<l>Et inclinato capite emittat spiritum. Tunc veniat Ioseph ab Arimathia et</l>
<l>petat corpus Iesu. Et permittat Pilatus. Et Ioseph honorifice sepeliat eum.</l>
 
<l>Et ita inchoatur ludus de resurrectione.</l>
 
<p>Pontifices:</p>
<l>O domine, recte meminimus.</l>
 
 </div2>
<div2 id="14*"><head>CARMEN 14*</head>
<p>Gotfridus, Subprior de St. Victor (ca. 1130 - ca. 1194)</p>

 
<p><emph>1a.</emph></p>
<l>Planctus ante nescia,</l>
<l>planctu lassor anxia,</l>
<l>crucior dolore;</l>
 
<p><emph>1b.</emph></p>
<l>orbat orbem radio,</l>
<l>me Iudea filio,</l>
<l>gaudio, dulcore.</l>
 
<p><emph>2a.</emph></p>
<l>Fili, dulcor unice,</l>
<l>singolare gaudium,</l>
<l>matrem flentem respice</l>
<l>conferens solatium.</l>
 
<p><emph>2b.</emph></p>
<l>Pectus, mentem, lumina</l>
<l>tua torquent vulnera.</l>
<l>que mater, que femina</l>
<l>tam felix, tam misera!</l>
 
<p><emph>3a.</emph></p>
<l>Flos florum,  |  dux morum,</l>
<l>venie vena,</l>
<l>quam gravis  |  in clavis</l>
<l>est tibi pena.</l>
 
<p><emph>3b.</emph></p>
<l>Proh dolor,  |  hinc color</l>
<l>effugit oris,</l>
<l>hinc ruit,  |  hinc fluit</l>
<l>unda cruoris.</l>
 
<p><emph>4a.</emph></p>
<l>O quam sero deditus,</l>
<l>quam cito me deseris;</l>
<l>o quam digne genitus,</l>
<l>quam abiecte moreris.</l>
 
<p><emph>4b.</emph></p>
<l>O quis amor corporis</l>
<l>tibi fecit spolia;</l>
<l>o quam dulcis pignoris</l>
<l>quam amara premia.</l>
 
<p><emph>5a.</emph></p>
<l>O pia  |  gratia</l>
<l>sic morientis,</l>
<l>o zelus,  |  o scelus</l>
<l>invide gentis.</l>
 
<p><emph>5b.</emph></p>
<l>O fera  |  dextera</l>
<l>crucifigentis,</l>
<l>o lenis  |  in penis</l>
<l>mens patientis.</l>
 
<p><emph>6a.</emph></p>
<l>O verum eloquium</l>
<l>iusti Simeonis!</l>
<l>quem promisit, gladium</l>
<l>sentio doloris.</l>
 
<p><emph>6b.</emph></p>
<l>Gemitus, suspiria</l>
<l>lacrimeque foris</l>
<l>vulneris indicia</l>
<l>sunt interioris.</l>
 
<p><emph>7a.</emph></p>
<l>Parcito proli,</l>
<l>mors, michi noli,</l>
<l>tunc michi soli</l>
<l>sola mederis.</l>
 
<p><emph>7b.</emph></p>
<l>Morte, beate,</l>
<l>separer a te,</l>
<l>dummodo, nate,</l>
<l>non crucieris.</l>
 
<p><emph>8a.</emph></p>
<l>Quod crimen, que scelera</l>
<l>gens commisit effera,</l>
<l>vincla, virgas, vulnera,</l>
<l>sputa, spinas, cetera</l>
<l>sine culpa patitur.</l>
 
<p><emph>8b.</emph></p>
<l>Nato, queso, parcite,</l>
<l>matrem crucifigite</l>
<l>aut in crucis stipite</l>
<l>nos simul affigite!</l>
<l>male solus moritur,</l>
 
<p><emph>9a.</emph></p>
<l>Reddite mestissime</l>
<l>corpus vel exanime,</l>
<l>ut sic minoratus</l>
<l>crescat cruciatus</l>
<l>osculis, amplexibus!</l>
 
<p><emph>9b.</emph></p>
<l>Utinam sic doleam,</l>
<l>ut dolore peream,</l>
<l>nam plus est dolori</l>
<l>sine morte mori</l>
<l>quam perire citius.</l>
 
<p><emph>10a.</emph></p>
<l>Quid stupes, gens misera,</l>
<l>terram se movere,</l>
<l>obscurari sidera,</l>
<l>languidos lugere?</l>
 
<p><emph>10b.</emph></p>
<l>Solem privas lumine,</l>
<l>quomodo luceret?</l>
<l>egrum medicamine,</l>
<l>unde convaleret?</l>
 
<p><emph>11a.</emph></p>
<l>Homicidam liberas,</l>
<l>Iesum das supplicio;</l>
<l>male pacem toleras,</l>
<l>veniet seditio.</l>
 
<p><emph>11b.</emph></p>
<l>Famis, cedis, pestium</l>
<l>scies docta pondere</l>
<l>Iesum tibi mortuum</l>
<l>Barrabamque vivere.</l>
 
<p><emph>12a.</emph></p>
<l>Gens ceca, gens flebilis,</l>
<l>age penitentiam,</l>
<l>dum tibi flexibilis</l>
<l>Iesus est ad veniam.</l>
 
<p><emph>12b.</emph></p>
<l>Quos fecisti, fontium</l>
<l>prosint tibi flumina,</l>
<l>sitim sedant omnium,</l>
<l>cuncta lavant crimina.</l>
 
<p><emph>13a.</emph></p>
<l>Flete, Sion filie,</l>
<l>tante grate gratie;</l>
<l>iuvenis angustie</l>
<l>sibi sunt delicie</l>
<l>pro vestris offensis.</l>
 
<p><emph>13b.</emph></p>
<l>In amplexus ruite,</l>
<l>dum pendet in stipite;</l>
<l>mutuis amplexibus</l>
<l>se parat amantibus</l>
<l>brachiis protensis.</l>
 
<p><emph>14.</emph></p>
<l>In hoc solo gaudeo,</l>
<l>quod pro vobis doleo.</l>
<l>vicem, queso, reddite,</l>
<l>matris damnum plangite!</l>
 
 </div2>
<div2 id="15*"><head>CARMEN 15*</head>
<p>Incipit ludus immo exemplum</p>
<p>dominice resurrectionis.</p>
 
<l>Cantatis matutinis in die pasche omnes persone ad ludum disposite sint parate in loco speciali secundum suum modum et procedant ad locum, ubi sit sepulchrum. Primum veniat Pilatus et uxor sua cum magnis luminibus, militibus precedentibus, assessoribus sequentibus, deinde pontificibus et Iudeis; post hec veniant angeli et Marie et apostoli.</l>
 
<l>Ingressus Pilatus ‹cum Iesu in pretorium; tunc ait illi: Tu es rex Iudeorum. Respondit: Tu dicis, quia rex sum. Exivit ergo Iesus de pretorio portans coronam et vestem purpuream; et cum indutus fuisset, exclamaverunt omnes: Crucifigatur, quia filium Dei se fecit.</l>
 
<p>Versus:</p>
<l>Tunc ait illis Pilatus: Regem vestrum crucifigam? Responderunt pontifices: Regem non habemus nisi Cesarem›.</l>
 
<l>Primum cantent pontifices:</l>
<l>O domine,  |  recte meminimus,</l>
<l>quod a turba  |  sepe audivimus,</l>
<l>seductorem  |  consuetum dicere:</l>
<l>«post tres dies  |  volo resurgere.»</l>
 
<p>Pilatus:</p>
<l>Sicut michi  |  dictat discretio</l>
† et astuta  |  vestra cognitio,
<l>michi crimen  |  vultis imponere</l>
<l>de Iesu, quem  |  fecistis perdere.</l>
 
<p>Pontifices:</p>
<l>Vestra virtus  |  et sapientia</l>
<l>nobis valde  |  est necessaria;</l>
<l>seductoris  |  namque discipuli</l>
<l>machinantur  |  ruinam populi.</l>
 
<l>Uxor Pilati:</l>
<l>Versutia  |  horum non faciat,</l>
<l>ut sepulchrum  |  preses custodiat;</l>
<l>vestra namque  |  perpendat gloria,</l>
<l>quanta passa  |  fui per somnia.</l>
 
<p>Assessores:</p>
<l>Militibus  |  ergo precipias</l>
<l>custodire  |  noctis vigilias,</l>
<l>ne furentur  |  illum discipuli</l>
<l>et dicant plebi:  |  «surrexit a mortuis».</l>
 
<l>Iudei stent ante Pilatum et cantent:</l>
<l>Audi, preses,  |  nostras preces,</l>
<l>ne sis deses;  |  nobis debes</l>
<l>hos prestare milites</l>
<l>ad sepulchrum, ut defunctus</l>
<l>observetur, ne tollatur</l>
<l>suis a discipulis.</l>
 
<l>Respondet Pilatus:</l>
<l>En habetis  |  custodum copiam.</l>
<l>custodite  |  noctis vigiliam,</l>
<l>ne furentur  |  illum discipuli</l>
<l>et dicant eum  |  vivere populi!</l>
 
<l>Tunc Iudei se vertant ad milites parum:</l>
<l>Militibus  |  damus pecuniam</l>
<l>ut habeant  |  semper custodiam</l>
<l>seductoris,  |  qui dixit temere:</l>
<l>«post tres dies  |  volo resurgere.»</l>
 
<l>Milites petant pecuniam:</l>
<l>Quid mercedis  |  ob hoc habebimus,</l>
<l>si custodes  |  vestri manserimus,</l>
<l>ne tollant  |  Iesum discipuli</l>
<l>et credant eum  |  vivere populi?</l>
 
<l>Iudei ostendant illis pecuniam:</l>
<l>O viri fortes, vobis dabimus pretium. Custodite sepulchrum!</l>
 
<l>Deinde exhibeant denarios in numero:</l>
<l>Nummos centum  |  quivis accipiat</l>
<l>vel talentum,  |  ut non decipiat,</l>
<l>sed custodes  |  existant tumuli,</l>
<l>ne furentur  |  illum discipuli.</l>
 
<l>Demum in toto sine numero:</l>
<l>Pecunia militibus  |  abunde tradatur,</l>
<l>ne seductor perfidus  |  furtim auferatur.</l>
 
<l>Tunc milites accepta pecunia evaginent enses et vadant ad sepulchrum et circumeant illud ordinate cantando simul: Defensores; deinde unusquisque militum suas vigilias solus, si velit.</l>
<l>Defensores  |  erimus tumuli,</l>
<l>ne furentur  |  illum discipuli</l>
<l>et fallendo  |  dicant in populis:</l>
<l>«resurrexit  |  Christus a mortuis.»</l>
 
<l>Primus miles:</l>
<l>Non credimus  |  Iesum resurgere,</l>
<l>sed, ne corpus  |  quis possit tollere,</l>
<l>providemus  |  per has vigilias.</l>
<l>Schavwe propter insidias!</l>
 
<l>Secundus miles:</l>
<l>Non credimus,  |  ut quicquam conferat,</l>
<l>sed ne corpus  |  eius quis auferat</l>
<l>custodimus  |  noctis vigilias.</l>
<l>Schavwe propter insidias!</l>
 
<l>Tertius miles:</l>
<l>Schavwe alumbe,  |  ne fures veniant</l>
<l>et corpus Iesu  |  furtim auferant,</l>
<l>custodimus  |  noctis vigilias.</l>
<l>Schavwe propter insidias!</l>
 
<l>Quartus miles:</l>
<l>Non exigit  |  humana ratio,</l>
<l>ut resurgat  |  vivus ex mortuo.</l>
<l>seductores  |  ferunt versutias.</l>
<l>Schavwe propter insidias!</l>
 
<l>Quintus miles:</l>
<l>Si mortuus  |  posset resurgere,</l>
<l>potuisset  |  profecto vivere.</l>
<l>quare tulit  |  morus angustias?</l>
<l>Schavwe propter insidias!</l>
 
<l>Tunc veniant duo angeli, unus ferens ensem flammeum et vestem rubeam, alter vero vestem albam et crucem in manu. Angelus autem ferens ensem percutiat unum ex militibus ad galeam, et medio fiant tonitrua magna, et milites cadant quasi mortui. Et angeli stantes ante sepulchrum nuntient cantando Christum surrexisse:</l>
 
<l>Alleluia!</l>
<l>Resurrexit  |  victor ab inferis,</l>
<l>pastor ovem  |  reportans humeris.</l>
<l>Alleluia!</l>
<l>Non divina  |  tamen potentia</l>
<l>est absorta  |  carnis substantia.</l>
<l>Alleluia!</l>
<l>Reformator  |  ruine veteris</l>
<l>causam egit  |  humani generis.</l>
<l>Alleluia!</l>
 
<l>Tunc veniant Marie inquirendo aromata et cantent simul:</l>
<l>Aromata  |  pretio querimus,</l>
<l>corpus Iesu  |  ungere volumus.</l>
<l>aromata  |  sunt odorifera</l>
<l>sepulture  |  Christi memoria.</l>
 
<l>Tunc apothecarius audiens eas vocet:</l>
<l>Huc propius  |  flentes accedite</l>
<l>et unguentum,  |  si vultis, emite!</l>
† aliter nusquam portabitis.
<l>vere quantus est dolor vester!</l>
 
<l>Item Marie:</l>
<l>Dic tu nobis,  |  mercator iuvenis,</l>
<l>hoc unguentum  |  si tu vendideris,</l>
<l>dic pretium,  |  pro quanto dederis.</l>
<l>heu, quantus est dolor noster!</l>
 
<p>Apothecarius:</p>
<l>Dabo vobis  |  unguenta optima,</l>
<l>salvatoris  |  ungere vulnera</l>
<l>sepulture  |  eius in memoriam</l>
<l>et nomini  |  eius ad gloriam.</l>
 
<l>Uxor apothecarii levet pyxidem et cantet:</l>
<l>Hoc unguentum  |  si vultis emere,</l>
<l>auri talentum michi tradite,</l>
<l>aliter nusquam portabitis.</l>
<l>vere quantus sit dolor vester!</l>
 
<l>Et sic ement aromata:</l>
<l>Apothecarius ostendat eis viam ad sepulchrum:</l>
<l>Hec est vera semita,</l>
<l>que recte, non per devia</l>
<l>vos ducet ad hortum.</l>
<l>ibi cum veneritis,</l>
<l>illum, quem vos queritis,</l>
<l>videbitis Iesum,</l>
<l>salvatorem vestrum.</l>
 
<l>Marie ostensa via vadunt ad sepulchrum et cantant:</l>
<l>Sed eamus et ad eius  |  properemus tumulum;</l>
<l>si dileximus viventem,  |  diligamus mortuum.</l>
 
<l>Marie lamentando cantent et vadant circa sepulchrum:</l>
<l>Heu! nobis internas mentes  |  quanti pulsant gemitus</l>
<l>pro nostro consolatore,  |  quo privamur misere,</l>
<l>quem crudelis Iudeorum  |  morti dedit populus.</l>
 
<l>Item cantent:</l>
<l>Iam percusso ceu pastore  |  oves errant misere,</l>
<l>sic magistro discedente  |  turbantur discipuli,</l>
<l>atque nos absente eo  |  dolor tenet nimius.</l>
 
<l>Item cantent:</l>
<l>Iam iam ecce, iam properemus ad tumulum ungentes corpus sanctissimum.</l>
 
<l>Una sola cantet:</l>
<l>O Deus!</l>
 
<l>Alia sola cantet:</l>
<l>O Deus!</l>
 
<l>Tertia sola cantet:</l>
<l>O Deus!</l>
 
<l>Deinde simul:</l>
<l>Quis revolvet nobis lapidem ab ostio monumenti?</l>
 
<l>Interea vadant milites ad Pilatum et pontifices et Iudeos et nuntient, quod viderunt et audierunt:</l>
<l>Visionem  |  gravem sustulimus,</l>
<l>terribiles  |  iuvenes vidimus,</l>
<l>et in terre  |  motu, quem sensimus,</l>
<l>crucifixum  |  surgere novimus.</l>
 
<l>Item cantent:</l>
<l>Nobis autem  |  custodientibus</l>
<l>et vigilias  |  noctis servantibus</l>
<l>supervenit  |  celestis nuntius,</l>
<l>qui et dixit:  |  surrexit Dominus.»</l>
 
<l>Tunc pontifices perterriti corrumpunt milites muneribus, ut taceant:</l>
<l>Que refertis,  |  verba supprimite!</l>
<l>hanc mercedem  |  ob hoc suscipite!</l>
<l>et ne rumor  |  in turba prodeat,</l>
‹fides vestra  |  caute provideat.›
 
 
<l>Versio K(losterneuburg:)</l>
 
<l>Morem nobis  |  in turba gerite,</l>
<l>corpus furtim  |  sublatum dicite:</l>
<l>«cum nos gravis  |  somnus oppresserit,</l>
<l>fur de nocte  |  eum abstulerit.»</l>
 
<l>Milites accepta pecunia ad populum cantant:</l>
<l>Vigilie  |  cunctos oppresserant,</l>
<l>iam nos sparsim  |  dormire noverant.</l>
<l>ad sepulchrum  |  fures accelerant,</l>
<l>ut magistrum  |  alias transferant.</l>
 
<l>In ruinam  |  igitur populi</l>
<l>furati sunt  |  Iesum discipuli.</l>
<l>ut valeant  |  turbam seducere,</l>
<l>mentiuntur  |  magistrum vivere.</l>
 
<l>Tunc Marie redeunt ad discipulos cantando:</l>
<l>En angeli  |  aspectum vidimus</l>
<l>et responsum  |  eius audivimus;</l>
<l>nam testatur  |  Dominum vivere.</l>
<l>sic oportet  |  te, Simon, credere.</l>
 
<l>Apostoli cantant:</l>
<l>Ista sunt similia  |  deliramentorum</l>
<l>nec persuasibilia  |  mentibus virorum.</l>
 
<l>Tunc Petrus et Iohannes properant ad monumentum, et precurrens Iohannes et inveniens sudarium cantat:</l>
<l>Monumentum  |  inveni vacuum</l>
<l>nec in eo  |  video mortuum</l>
<l>miror quidem,  |  si resurrexerit</l>
<l>an aliquis  |  eum abstulerit.</l>
 
<l>Postea venit Petrus tollens linteamina. Revertuntur ad omnes apostolos cantantes:</l>
<l>Monumentum  |  vidimus vacuum</l>
<l>nec in eo  |  vidimus mortuum;</l>
<l>sed nescimus,  |  si resurrexerit</l>
<l>an aliquis  |  eum abstulerit.</l>
 
<l>Tunc Maria Magdalena, que fuerat vestigio secuta Petrum et Iohannem ad monumentum, illis redeuntibus ipsa sola remanet cantans:</l>
<l>Cum venissem  |  ungere mortuum,</l>
<l>monumentum  |  inveni vacuum.</l>
<l>heu! nescio  |  recte discernere,</l>
<l>ubi possim  |  magistrum querere.</l>
 
<l>En lapis est  |  vere depositus,</l>
<l>qui fuerat  |  in signum positus.</l>
<l>munierant  |  locum militibus;</l>
<l>locus vacat  |  eis absentibus.</l>
 
<l>Dolor crescit,  |  tremunt precordia</l>
<l>de magistri  |  pii absentia,</l>
<l>qui salvavit  |  me plenam vitiis</l>
<l>pulsis a me  |  septem demoniis.</l>
 
<l>Heu! redemptio Israel ut quid mortem sustinuit!</l>
 
<l>Tunc Iesus quasi ut specie hortulani apparens cantat:</l>
<l>Mulier, quid ploras?</l>
 
<l>Tunc Maria:</l>
<l>Quia tulerunt Dominum meum, et nescio, ubi posuerunt illum.</l>
 
<l>Cui iterum Iesus:</l>
<l>Mulier, quid ploras? Quem queris?</l>
 
<l>Item Maria:</l>
<l>Domine, si tu sustulisti eum, dicito michi, ubi posuisti eum, et ego eum</l>
<l>tollam.</l>
 
<l>Iesus in specie Christi:</l>
<l>Maria!</l>
 
<l>Maria respondit:</l>
<l>Rabboni!</l>
 
<l>Eaque volente iam tangere pedes eius, dicit ei Iesus:</l>
<l>Noli me tangere; nondum enim ascendi ad patrem meum. Vade autem ad fratres meos et dic eis: «Ascendo ad patrem meum et patrem vestrum, Deum meum et Deum vestrum.»</l>
 
<l>Tunc duo angeli precedentes Iesum ad infernum cantant:</l>
[Alleluia! Surrexit Christus et illuxit populo suo, quem redemit sanguine suo.]
 
<l>Iesus veniens ad portas inferni et inveniens clausas cantat:</l>
<l>Tollite portas, principes, vestras, et elevamini, porte eternales, et introibit rex glorie.</l>
 
<l>Tunc diabolus:</l>
<l>Quis est iste rex glorie?</l>
 
<p>Iesus:</p>
<l>Dominus fortis et potens, Dominus potens in prelio.</l>
 
<l>Hoc ter repetito Iesus magno impetu tandem confringit portas inferni. Infernales vero intuentes vultum eius cantant:</l>
<l>Advenisti, desiderabilis, ‹quem expectabamus in tenebris, ut educeres hac nocte vinculatos de claustris. Te nostra vocabant suspiria; te larga requirebant tormenta; tu factus es spes desperatis, magna consolatio in tormentis.›</l>
 
<l>Postea Maria Magdalena inveniens alias duas Marias cantat:</l>
<l>Vere vidi  |  Dominum vivere,</l>
<l>nec dimisit  |  me pedes tangere.</l>
<l>discipulos  |  oportet credere,</l>
<l>quod ad patrem  |  velit ascendere.</l>
 
<l>Tunc ille tres iam certificate de resurrectione Domini nuntiant eam apostolis cantantes:</l>
<l>Galileam  |  omnes adibitis;</l>
<l>ibi Iesum  |  vivum videbitis.</l>
<l>quem post mortem  |  vivum non vidimus,</l>
<l>nos ibidem  |  visuros credimus.</l>
 
<l>Apostoli sine cessatione murmurant hymnum istum plangentes Dominum:</l>
 
<p><emph>1.</emph></p>
<l>Iesu, nostra redemptio</l>
<l>amor et desiderium,</l>
<l>Deus, creator omnium,</l>
<l>homo in fine temporum,</l>
 
<p><emph>2.</emph></p>
<l>Que te vicit clementia,</l>
<l>ut ferres nostra crimina,</l>
<l>crudelem mortem patiens,</l>
<l>ut nos a morte tolleres?</l>
 
<p><emph>3.</emph></p>
<l>Inferni claustra penetrans,</l>
<l>tuos captivos redimens,</l>
<l>victor triumpho nobili</l>
<l>ad dextram Patris residens,</l>
 
<p><emph>4.</emph></p>
<l>Ipsa te cogat pietas,</l>
<l>ut mala nostra superes</l>
<l>parcendo et voti compotes</l>
<l>nos tuo vultu saties.</l>
 
<p><emph>5.</emph></p>
<l>Tu esto nostrum gaudium,</l>
<l>qui es futurus premium;</l>
<l>sit nostra in te gloria</l>
<l>per cuncta semper secula.</l>
 
<p><emph>6.</emph></p>
<l>Gloria tibi, Domine,</l>
<l>qui scandis super sidera,</l>
<l>cum Patre et Sancto Spiritu</l>
<l>in sempiterna secula.</l>
 
<l>Item apostoli videntes eam eminus in talem vocem prorumpunt cantando:</l>
<l>Dic nobis, Maria,</l>
<l>quid vidisti in via?</l>
 
<l>Maria respondit:</l>
<l>Sepulchrum Christi viventis</l>
<l>et gloriam vidi resurgentis,</l>
<l>angelicos testes,</l>
<l>sudarium et vestes.</l>
<l>surrexit Christus, spes mea;</l>
<l>precedet suos in Galilea.</l>
 
<l>Tunc apostoli omnes:</l>
<l>Credendum est magis soli Marie veraci</l>
<l>quam Iudeorum turbe fallaci.</l>
<l>scimus Christum surrexisse a mortuis vere.</l>
<l>tu nobis, victor rex, miserere.</l>
 
<l>Deinde omnes apostoli et mulieres veniunt ostendere linteamina populo. Cantant:</l>
<l>Cernitis, o socii, ecce linteamina et sudarium, et corpus Iesu in sepulchro non est inventum.</l>
 
<l>Illis ostensis chorus totus cantat:</l>
<l>Post pass‹ionem› Do‹mini factus est conventus, quia non est inventum corpus in monumento; lapis sustinuit perpetuam vitam, monumentum reddidit celestem margaritam, Alleluia.›</l>
<l>Currebant duo simul, et ille alius discipulus precucurrit citius Petro et prior venit ad monumentum. Alleluia.</l>
 
<l>Et populus universus iam certificatus de Domino, cantor sic imponit:</l>
<l>Christ, der ist erstanden</l>
‹von der marter alle,
<l>des sull wir alle fro sein,</l>
<l>Christ sol unser trost sein.</l>
<l>Kyrieleyson.›</l>
</div2>
<div2 id="16*"><head>CARMEN 16*</head>
 
<l>Primitus producatur Pilatus et uxor sua cum militibus in locum suum, deinde Herodes cum militibus suis, deinde pontifices, tunc mercator et uxor sua, deinde Maria Magdalena.</l>
 
<l>Ingressus Pilatus ‹cum Iesu in pretorium; tunc ait illi: Tu es rex Iudeorum. Respondit: Tu dicis, quia rex sum. Exivit ergo Iesus de pretorio portans coronam et vestem purpuream; et cum indutus fuisset, exclamaverunt omnes: Crucifigatur, quia filium Dei se fecit.</l>
 
<p>Versus:</p>
<l>Tunc ait illis Pilatus: Regem vestrum crucifigam? Responderunt pontifices: Regem non habemus nisi Cesarem.›</l>
 
<l>Postea vadat dominica persona sola ad litus maris vocare Petrum et Andream et inveniat eos piscantes, et Dominus dicit ad eos:</l>
<l>Venite post me, faciam vos piscatores hominum.</l>
 
<l>Illi dicunt:</l>
<l>Domine, quid vis, hec faciemus et ad tuam voluntatem protinus adimplemus.</l>
 
<l>Postea vadat dominica persona ad Zacheum et obviet ei cecus:</l>
<l>Domine Iesu, fili David, miserere mei.</l>
 
<l>Iesus respondet:</l>
<l>Quid vis, ut faciam tibi?</l>
 
<p>Cecus:</p>
<l>Domine, tantum ut videam.</l>
 
<l>Iesus dicit:</l>
<l>Respice, fides enim tua salvum te fecit.</l>
 
<l>His factis Iesus procedat ad Zacheum et vocet illum de arbore:</l>
<l>Zachee, festinans descende, quia hodie in domo tua oportet me manere.</l>
 
<l>Zacheus dicit:</l>
<l>Domine, si quid aliquem defraudavi, reddo quadruplum.</l>
 
<l>Iesus respondet:</l>
<l>Quia hodie huic domui salus facta est, eo quod et tu sis filius Abrahe.</l>
 
<l>Iesus venit.</l>
<l>Cum appropinquaret Dominus ‹Hierosolymam, misit duos ex discipulis suis, dicens: Ite in castellum, quod est contra vos, et invenietis pullum asine alligatum, super quem nullus hominum sedit; solvite et adducite michi. Si quis vos interrogaverit, dicite: Opus Domino est. Solventes adduxerunt ad Iesum et imposuerunt illi vestimenta sua, et sedit super eum. Alii expandebant vestimenta sua in via, alii ramos de arboribus externebant, et qui sequebantur, clamabant: Osanna, benedictus, qui venit in nomine Domini, benedictum regnum patris nostri David. Osanna in excelsis. Miserere nobis, fili David.›</l>
 
<p>Et:</p>
<l>Cum audisset ‹populus, quia Iesus venit Hierosolymam, acceperunt ramos palmarum et exierunt ei obviam; et clamabant pueri dicentes: Hic est, qui venturus est in salutem populi, hic est salus nostra et redemptio Israel; quantus est iste, cui throni et dominationes occurrunt! Noli timere, filia Sion, ecce rex tuus venit tibi sedens super pullum asine, sicut scriptum est. Salve, rex, fabricator mundi, qui venisti redimere nos.›</l>
 
<l>Et pueri prosternentes frondes et vestes:</l>
<l>Pueri Hebreorum ‹tollentes ramos olivarum obviaverunt Domino clamantes et dicentes: Osanna in excelsis.›</l>
 
<p>Item:</p>
<l>Pueri ‹Hebreorum vestimenta prosternebant in via, et clamabant dicentes: Osanna filio David, benedictus, qui venit in nomine Domini.›</l>
 
<p>Item:</p>
<l>Gloria, laus ‹et honor tibi sit, rex Christe, redemptor,</l>
<l>Cui puerile decus prompsit Osanna pium.›</l>
 
<l>Tunc veniat Phariseus et vocet Iesum ad cenam:</l>
<l>Rabbi, quod interpretatur magister, peto, ut mecum hodie velis manducare.</l>
 
<l>Iesus respondet:</l>
<l>Fiat, ut petisti.</l>
 
<l>Phariseus dicat ad servum:</l>
<l>Ite citius, preparate sedilia</l>
<l>ad mense convivia,</l>
<l>ut sint placentia.</l>
 
<l>Maria Magdalena cantet:</l>
<l>Mundi delectatio  |  dulcis est et grata,</l>
<l>eius conversatio  |  suavis et ornata.</l>
<l>mundi sunt delicie,  |  quibus estuare</l>
<l>volo nec lasciviam  |  eius devitare.</l>
 
<l>Pro mundano gaudio  |  vitam terminabo,</l>
<l>bonis temporalibus  |  ego militabo.</l>
<l>nil curans de ceteris  |  corpus procurabo,</l>
<l>variis coloribus  |  illud perornabo.</l>
 
<l>Modo vadat Maria cum puellis ad mercatorem cantando:</l>
<l>Michi confer, venditor,  |  species emendas</l>
<l>pro multa pecunia  |  tibi iam reddenda,</l>
<l>si quid habes insuper  |  odoramentorum.</l>
<l>nam volo perungere  |  corpus hoc decorum.</l>
 
<l>Mercator cantet:</l>
<l>Ecce merces optime!  |  conspice nitorem!</l>
<l>hec tibi conveniunt  |  ad vultus decorem.</l>
<l>hec sunt odorifere,  |  quas si comprobaris,</l>
<l>corporis flagrantiam  |  omnem superabis.</l>
 
<l>Maria Magdalena:</l>
<l>Chramer, gip die varwe mier,</l>
<l>div min wengel roete,</l>
<l>da mit ich die iungen man</l>
<l>an ir danch der minnenliebe noete.</l>
 
<p>Item:</p>
<l>Seht mich an,  |  iungen man,</l>
<l>lat mich ev gevallen.</l>
 
<p>Item:</p>
<l>Minnet, tugentliche man,</l>
<l>minnekliche vravwen.</l>
<l>minne tuoet ev hoech gemuet</l>
<l>vnde lat evch in hoehen eren schavuven.</l>
<p>Refl.</p>
<l>Seht mich an,  |  iunge man,</l>
‹lat mich ev gevallen.›
 
<p>Item:</p>
<l>Wol dir werlt, daz du bist</l>
<l>also vreudenreiche.</l>
<l>ich wil dir sin vndertan</l>
<l>durch dein liebe immer sicherlichen.</l>
<p>Refl.</p>
<l>Seht mich an,  |  iunge man,</l>
‹lat mich ev gevallen.›
 
<l>Postea vadat dormitum, et angelus cantet:</l>
<l>O Maria Magdalena,</l>
<l>nova tibi nuntio:</l>
<l>Simonis hospitio</l>
<l>hic sedens convivatur</l>
<l>Iesus ille Nazarenus</l>
<l>gratia, virtute plenus,</l>
<l>qui relaxat peccata populi;</l>
<l>hunc turbe confitentur</l>
<l>salvatorem seculi.</l>
 
<l>Recedat angelus.</l>
<l>Et surgat Maria cantando:</l>
<l>Mundi delectatio  |  ‹dulcis est et grata,</l>
<l>eius conversatio  |  suavis et ornata.</l>
<l>mundi sunt delicie,  |  quibus estuare</l>
<l>volo nec lasciviam  |  eius devitare.</l>
 
<l>Pro mundano gaudio  |  vitam terminabo,</l>
<l>bonis temporalibus  |  ego militabo.</l>
<l>nil curans de ceteris  |  corpus procurabo,</l>
<l>variis coloribus  |  illud perornabo.›</l>
 
<l>Tunc accedat amator, quem Maria salutet, et cum parum loquuntur, cantet Maria ad puellas:</l>
<l>Wol dan, minneklichev chint,</l>
<l>schavwe wier chrame.</l>
<l>chauf wier di varwe da,</l>
<l>di vns machen schoene vnde wolgetane.</l>
<l>er muez sein sorgen vrie,</l>
<l>der da minnet mier den leip.</l>
 
<l>Iterum cantet:</l>
<l>Chramer, gip di varwe mir,</l>
‹div min wengel roete,
<l>da mit ich die iungen man</l>
<l>an ir danch der minnenliebe noete.</l>
<p>Refl.</p>
<l>Seht mich an,  |  iunge man,</l>
‹lat mich ev gevallen.›
 
<l>Mercator respondet:</l>
<l>Ich gib ev varwe, deu ist guoet,</l>
<l>dar zuoe lobelich,</l>
<l>dev eu machet reht schoene</l>
<l>vnt dar zuoe uil reht wunecliche.</l>
<l>nempt si hin, hab ir si,</l>
<l>ir ist nihtgeleiche.</l>
 
<l>Accepto unguento vadat dormitum.</l>
‹Angelus:›
<l>O Maria Magdalena,</l>
‹nova tibi nuntio:
<l>Simonis hospitio</l>
<l>hic sedens convivatur</l>
<l>Iesus ille Nazarenus</l>
<l>gratia, virtute plenus,</l>
<l>qui relaxat peccata populi;</l>
<l>hunc turbe confitentur</l>
<l>salvatorem seculi.›</l>
 
<l>Et iterum evanescat.</l>
<l>Tunc surgat Maria et cantet:</l>
<l>Mundi delectatio  |  ‹dulcis est et grata,</l>
<l>eius conversatio  |  suavis et ornata</l>
<l>mundi sunt delicie,  |  quibus estuare</l>
<l>volo nec lasciviam  |  eius devitare.</l>
 
<l>Pro mundano gaudio  |  vitam terminabo,</l>
<l>bonis temporalibus  |  ego militabo.</l>
<l>nil curans de ceteris  |  corpus procurato,</l>
<l>variis coloribus  |  illud perornabo.›</l>
 
<l>Et iterum postea obdormiat.</l>
<l>Et angelus veniat cantando ut sopra:</l>
‹O Maria Magdalena,
<l>nova tibi nuntio:</l>
<l>Simonis hospitio</l>
<l>hic sedens convivatur</l>
<l>Iesus ille Nazarenus</l>
<l>gratia, virtute plenus,</l>
<l>qui relaxat  |  peccata populi;</l>
<l>hunc turbe confitentur</l>
<l>salvatorem seculi.›</l>
 
<l>Et iterum evanescat.</l>
‹Maria Magdalena:›
<l>Heu, vita preterita,  |  vita plena malis,</l>
<l>luxus turpitudinis,  |  fons exitialis,</l>
<l>heu, quid agam misera,  |  plena peccatorum,</l>
<l>que polluta palleo  |  sorde vitiorum!</l>
 
<l>Angelus dicit sibi:</l>
<l>Dico tibi: gaudium est angelis Dei super una peccatrice penitentiam agente.</l>
 
<p>Maria:</p>
<l>Hinc, ornatus seculi,  |  vestium candores!</l>
<l>procul a me fugite,  |  turpes amatores!</l>
<l>ut quid nasci volui,  |  que sum † defedanda</l>
<l>et ex omni genere  |  criminum notanda!</l>
 
<l>Tunc deponat vestimenta secularia et induat nigrum pallium, et amator recedat et diabolus. Veniat ad mercatorem:</l>
<l>Dic tu nobis,  |  mercator iuvenis,</l>
<l>hoc ungentum  |  si tu vendideris,</l>
<l>dic pretium,  |  pro quanto dederis.</l>
<l>heu, quantus est dolor noster!</l>
 
<l>Mercator respondet:</l>
<l>Hoc ungentum  |  si multum cupitis,</l>
<l>unum auri  |  talentum dabitis.</l>
<l>aliter nusquam portabitis.</l>
<l>optimum est.</l>
 
<l>Et chorus cantet:</l>
<l>Accessit ad pedes ‹Iesu peccatrix mulier Maria.›</l>
 
<l>Accepto unguento vadat ad dominicam personam cantando flendo:</l>
<l>Ibo nunc ad medicum  |  turpiter egrota</l>
<l>medicinam postulans;  |  lacrimarum vota</l>
<l>huic restat ut offeram  |  et cordis plangores,</l>
<l>qui cunctos, ut audio,  |  sanat peccatores.</l>
 
<p>Item:</p>
<l>Iesus, troest der sele min,</l>
<l>la mich dir enpfolhen sin,</l>
<l>unde loese mich uon der missetat,</l>
<l>da mich dev werlt zuoe hat braht</l>
 
<p>Item:</p>
<l>Ich chume niht uon den fůzzen dein,</l>
<l>du erloesest mich uon den sunden mein</l>
<l>vnde uon der groezzen missetat,</l>
<l>da mich deu werlt zuoe hat braht.</l>
 
<l>Loquatur Phariseus intra se:</l>
<l>Si hic esset propheta, sciret utique, que et qualis illa esset, que tangit eum, quia peccatrix est.</l>
 
<l>Et dicat Iudas:</l>
<l>Ut quid perditio hec? Potuit enim hoc venundari multo et dari pauperibus.</l>
 
<l>Iesus cantet:</l>
<l>Quid molesti estis huic mulieri? Opus bonum operata est in me.</l>
 
<l>Item statim:</l>
<l>Simon, habeo tibi aliquid dicere.</l>
 
<l>Simon Petrus:</l>
<l>Magister, dic.</l>
 
<l>Dicit Iesus:</l>
<l>Debitores habuit  |  quidam creditorum</l>
<l>duos, quibus credidit  |  spe denariorum.</l>
<l>hic quingentos debuit,  |  alter quinquagenos,</l>
<l>sed eos penuria  |  fecerat egenos.</l>
 
<l>Cum nequirent reddere,  |  totum relaxavit,</l>
<l>quis eorum igitur  |  ipsum plus amavit?</l>
 
<l>Simon respondet:</l>
<l>Estimo, quod ille plus,  |  cui plus donavit.</l>
 
<l>Iesus dicat:</l>
<l>Tua sic sententia  |  recte iudicavit.</l>
 
<l>Item Iesus cantet ad Mariam:</l>
<l>Mulier, remittuntur tibi peccata. Fides tua salvam te fecit; vade in pace.</l>
 
<l>Tunc Maria surgat et vadat lamentando cantans:</l>
<l>Awve, auvve, daz ich ie wart geborn.</l>
<l>han ich verdient gotes zorn,</l>
<l>der mier hat geben sele vnde leip.</l>
<l>awve, ich uil vnselaeich wiep.</l>
<l>Owve, awve, daz ich ie wart geborn,</l>
<l>swenne mich erwechet gotes zorn.</l>
<l>wol uf, ir gůeten man vnde wip,</l>
<l>got wil rihten sele vnde leip.</l>
 
<l>Interea cantent discipuli:</l>
<l>Phariseus iste fontem misericordie conabatur obstruere.</l>
 
<l>Tunc vadat Iesus ad resuscitandum Lazarum, et ibi occurrant Maria Magdalena et Martha plorantes pro Lazaro, et Iesus cantet:</l>
<l>Lazarus, amicus noster, dormit. Eamus et a somno resuscitemus eum.</l>
 
<l>Tunc Maria Magdalena et Martha flendo cantent:</l>
<l>Domine, si fuisses hic, frater noster non fuisset mortuus.</l>
 
<l>Et sic tacendo clerus cantet:</l>
<l>Videns Dominus flentes sorores Lazari ad monumentum lacrimatus est coram Iudeis et clamabat:</l>
 
<l>Et Iesus cantet:</l>
<l>Lazare, veni foras.</l>
 
<l>Et clerus cantet:</l>
<l>Et prodiit ligatis m‹anibus› et p‹edibus›, qui f‹uit› q‹uadriduum› m‹ortuus.›</l>
 
<l>Interim Iudas veniat festinando et querat opportunitatem tradendi dicens:</l>
<l>O pontifices, o viri magni consilii, Iesum volo vobis tradere.</l>
 
<l>Cui pontifices respondeant:</l>
<l>O Iuda,  |  si nobis Iesum iam tradideris,</l>
<l>triginta  |  argenteis remuneraberis.</l>
 
<l>Iudas respondeat:</l>
<l>Iesum tradam, credite;</l>
<l>rem promissam michi solvite;</l>
<l>turbam mecum dirigite;</l>
<l>Iesum caute deducite!</l>
 
<l>Pontifices cantent:</l>
<l>Iesum tradas propere;</l>
<l>hanc turbam tecum accipe</l>
<l>et procede viriliter;</l>
<l>Iesum trade velociter!</l>
 
<l>Iudas tunc det Iudeis signum cantando:</l>
<l>Quemcumque osculatus fuero, ipse est; tenete eum!</l>
 
<l>Tunc turba Iudeorum sequatur Iudam cum gladiis et lucernis donec . . . ad Iesum.</l>
<l>Interea Iesus faciat, ut mos est in cena. Postea assumat quatuor discipulos et ceteris dicat, quos relinquit:</l>
<l>Dormite iam et requiescite.</l>
 
<l>Deinde vadat orare et dicat quatuor discipulis:</l>
<l>Tristis est anima mea usque ad mortem. Sustinete hic et orate, ne intretis in temptationem.</l>
 
<l>Tunc ascendat in montem Oliveti et flexis genibus respiciens celum petat dicendo:</l>
<l>Pater, si fieri potest, transeat a me calix iste. Spiritus quidem promptus est, caro autem infirma. Fiat voluntas tua.</l>
 
<l>Hoc facto redeat ad quatuor discipulos et inveniat eos dormientes et dicat Petro:</l>
<l>Simon, dormis? Non potuisti una hora vigilare mecum? Manete hic, donec vadam et orem.</l>
 
<l>Postea vadat iterum orare ut antea:</l>
‹Pater, si fieri potest, transeat a me calix iste. Spiritus quidem promptus
<l>est, caro autem infirma. Fiat voluntas tua.›</l>
 
<l>Tunc iterato veniat ad discipulos et inveniat eos dormientes et dicat ad eos:</l>
<l>Manete hic!</l>
 
<l>Et iterum dicit:</l>
<l>Pater, si non potest hic calix transire, nisi bibam illum, fiat voluntas</l>
<l>tua.</l>
 
<l>Tunc redeat ad discipulos et cantet:</l>
<l>Una hora non potestis vigilare mecum, qui exhortabamini mori pro me. Vel Iudam non videtis, quomodo non dormit, sed festinat tradere me Iudeis? Surgite eamus. Ecce appropinquat, qui me traditurus est.</l>
 
<l>Veniat Iudas ad Iesum cum turba Iudeorum.</l>
<l>Quibus Iesus dicat:</l>
<l>Quem queritis?</l>
 
<l>Qui respondent:</l>
<l>Iesum Nazarenum.</l>
 
<l>Iesus dicit:</l>
<l>Ego sum.</l>
 
<l>Et turba retrocedat.</l>
<l>Item Iesus dicit:</l>
<l>Quem queritis?</l>
 
<p>Iudei:</p>
<l>Iesum Nazarenum.</l>
 
<l>Iesus respondet:</l>
<l>Dixi vobis, quia ego sum.</l>
 
<p>Item:</p>
<l>Si ergo me queritis, sinite hos abire.</l>
 
<l>Tunc apostoli dent fugam excepto Petro.</l>
<l>Et Iudas dicat:</l>
<l>Ave, Rabbi.</l>
 
<l>Iesus illi respondet:</l>
<l>O Iuda, ad quid venisti?</l>
<l>peccatum magnum tu fecisti.</l>
<l>me Iudeis traditum</l>
<l>ducis ad patibulum</l>
<l>cruciandum.</l>
 
<l>Et Iesus dicat:</l>
<l>Tamquam ad latronem existis cum gladiis et fustibus comprehendere me; ‹quotidie apud vos sedebam docens in templo, et non me tenuistis.›</l>
 
<l>Et ducatur Iesus ad pontifices.</l>
<l>Et chorus cantet:</l>
<l>Collegerunt pontifices ‹et Pharisei concilium et dicebant›:</l>
 
<l>Et pontifices cantent et cogitent, quid faciant:</l>
<l>Quid facimus, quia hic homo multa signa facit? Si dimittimus eum sic, omnes credent in eum.</l>
 
<l>Et Caiphas cantet:</l>
<l>Expedit vobis, ut unus moriatur homo pro populo et non tota gens pereat.</l>
 
<l>Clerus cantet:</l>
<l>Ab ipso ergo die cogitaverunt ‹interficere eum dicentes: Ne forte veniant Romani, et tollant nostrum locum et gentem.›</l>
 
<l>Postea ducitur ad Pilatum Iesus.</l>
<l>Et dicunt Iudei:</l>
<l>Hic dixit: Solvite templum hoc, et post triduum rcedificabo illud.</l>
 
<l>Pilatus respondet:</l>
<l>Quam accusationem affertis adversus hominem istum?</l>
 
<l>Iudei respondent:</l>
<l>Si non fuisset hic malefactor, non tibi tradidissemus eum.</l>
 
<p>Pilatus:</p>
<l>Accipite eum vos et secundum legem vestram iudicate eum.</l>
 
<p>Iudei:</p>
<l>Nobis non licet interficere quemquam.</l>
 
<l>Postea ducatur Iesus ad Herodem, qui dicat ei:</l>
<l>Homo Galileus es?</l>
 
<l>Iesus vero tacebat.</l>
<l>Et Herodes iterum dicit:</l>
<l>Quem te ipsum facis?</l>
 
<l>Iesus non respondet ei ad unum verbum. Tunc Iesus induatur veste alba, et reducunt Iesum ad Pilatum. Tunc conveniunt Pilatus et Herodes et osculantur invicem. Et Iesus veniat ad Pilatum et ipse dicit:</l>
<l>Nullam causam mortis invenio in homine isto.</l>
 
<l>Iudei dicunt:</l>
<l>Reus est mortis.</l>
 
<l>Tunc Pilatus dicat ad Iesum:</l>
<l>Tu es rex Iudeorum?</l>
 
<l>Iesus respondit:</l>
<l>Tu dicis, quia rex sum.</l>
 
<l>Pilatus dicit:</l>
<l>Gens tua et pontifices tui tradiderunt te michi.</l>
 
<l>Iesus paulatim dicat:</l>
<l>Regnum meum non est de hoc mundo.</l>
 
<l>Pilatus item dicat:</l>
<l>Ergo quem te ipsum facis?</l>
 
<l>Iesus vero taceat.</l>
<l>Et Pilatus dicit ad pontifices:</l>
<l>Quid faciam de Iesu Nazareno?</l>
 
<p>Iudei:</p>
<l>Crucifigatur.</l>
 
<p>Pilatus:</p>
<l>Corripiam ergo illum et dimittam.</l>
 
<l>Tunc ducitur Iesus ad flagellandum. Postea Iesus induatur veste purpurea et spinea corona.</l>
<l>Tunc dicant Iudei blasphemando ad Iesum:</l>
<l>Ave, rex Iudeorum.</l>
 
<l>Et dent ei alapas:</l>
<l>Prophetiza, quis est, qui te percussit?</l>
 
<l>Et ducant eum ad Pilatum.</l>
<l>Cui Pilatus dicit:</l>
<l>Ecce homo.</l>
 
<p>Iudei:</p>
<l>Crucifige, crucifige eum.</l>
 
<p>Pilatus:</p>
<l>Accipite eum vos et crucifigite. Nullam causam invenio in eo.</l>
 
<p>Iudei:</p>
<l>Si hunc dimittis, non es amicus Cesaris.</l>
 
<p>Item:</p>
<l>Omnis, qui se facit regem, contradicit Cesari.</l>
 
<p>Pilatus:</p>
<l>Unde es tu?</l>
 
<l>Iesus tacet.</l>
<l>Pilatus:</l>
<l>Michi non loqueris?</l>
 
<p>Item:</p>
<l>Nescis, quia potestatem habeo crucifigere te et potestatem dimittere te?</l>
 
<l>Iesus respondet:</l>
<l>Non haberes in me potestatem, nisi desuper tibi datum fuisset.</l>
 
<l>Pilatus ad Iudeos:</l>
<l>Regem vestrum crucifigam?</l>
 
<l>Iudei respondent:</l>
<l>Crucifigatur, quia filium Dei se fecit.</l>
 
<l>Pilatus lavans manus suas cum aqua, et dicat ad Iudeos:</l>
<l>Innocens ego sum a sanguine huius. Vos videritis.</l>
 
<l>Tunc Iesus ducatur ad crucifigendum.</l>
<l>Tunc Iudas ad pontifices vadat cantando et reiectis denariis dicit flendo:</l>
<l>Penitet me graviter, quod istis argenteis Christum vendiderim.</l>
 
<p>Item:</p>
<l>Resumite vestra, resumite! Mori volo et non vivere. Suspendii supplicio me</l>
<l>volo perdere.</l>
 
<p>Pontifices:</p>
<l>Quid ad nos, Iudas Scariotis? Tu videris.</l>
 
<l>Statim veniat diabolus et ducat Iudam ad suspendium, et suspenditur. Tunc veniant mulieres a longe plorantes flere Iesum, quibus Iesus dicat:</l>
<l>Filie Ierusalem, nolite flere super me, sed super vos ipsas.</l>
 
<l>Tunc Iesus suspendatur in cruce. Et titulus fiat:</l>
<l>Iesus Nazarenus rex Iudeorum.</l>
 
<l>Tunc respondent Iudei Pilato cantando:</l>
<l>Regem non habemus nisi Cesarem.</l>
 
<p>Pilatus:</p>
<l>Quod scripsi, scripsi.</l>
 
<l>Tunc veniat mater Domini lamentando cum Iohanne evangelista, et ipsa accedens crucem respicit crucifixum:</l>
<l>Awe, awe, mich hiuet vnde immer we!</l>
<l>awe, wi sihe ich nv an</l>
<l>daz liebiste chint, daz ie gewan</l>
<l>ze dirre werlde ie dehain wip.</l>
<l>awe, mines shoene chindes lip!</l>
 
<p>Item:</p>
<l>Den sihe ich iemerlichen an.</l>
<l>lat iuch erbarmen, wip vnde man.</l>
<l>lat iwer ovgen sehen dar</l>
<l>vnde nemt der marter rehte war.</l>
 
<p>Item:</p>
<l>Wart marter ie so iemerlich</l>
<l>vnde also rehte angestlich?</l>
<l>nv merchet marter, not unde tot</l>
<l>vnde al den lip von blute rot.</l>
 
<p>Item:</p>
<l>Lat leben mir daz chindel min</l>
<l>vnde toetet mich, die muter sin,</l>
<l>Mariam, ich vil armez wip.</l>
<l>zwiv sol mir leben vnde lip?</l>
 
<l>Item mater Dommi omni ploratu exhibens multos planctus et clamat ad mulieres flentes et conquerendo valde:</l>
<l>Flete, fideles anime,</l>
<l>flete, sorores optime,</l>
<l>ut sint multiplices</l>
<l>doloris indices</l>
<l>planctus et lacrime!</l>
<l>Fleant materna viscera,</l>
<l>Marie matris vulnera.</l>
<l>materne doleo,</l>
<l>que dici soleo</l>
<l>felix puerpera.</l>
 
<l>Triste spectaculum</l>
<l>crucis et lancee!</l>
<l>clausum signaculum</l>
<l>mentis virginee</l>
<l>profunde vulnerat.</l>
<l>hoc est, quod dixerat,</l>
<l>quod prophetaverat</l>
<l>senex prenuntius,</l>
<l>hic ille gladius,</l>
<l>qui me transverberat.</l>
 
<l>Dum caput cernu‹um,</l>
<l>dum spinas capitis,</l>
<l>dum plagas manuum</l>
<l>cruentis digitis</l>
<l>supplex suspicio,</l>
<l>sub hoc supplicio</l>
<l>tota deficio,</l>
<l>dum vulnus lateris,</l>
<l>dum locus vulneris</l>
<l>est in profluvio.›</l>
. . . . . . . . . . . .
. . . . . . . . . . . .
 
<l>Tunc Maria amplexatur Iohannem et cantet eum habens inter bracchia:</l>
<l>Mi Iohannes, planctum move,</l>
<l>plange mecum, fili nove,</l>
<l>fili novo federe</l>
<l>matris et matertere.</l>
<l>tempus est lamenti,</l>
<l>immolemus intimas</l>
<l>lacrimarum victimas</l>
<l>Christo morienti.</l>
 
<l>Et per horam quiescat sedendo. Et iterum surgat et cantet:</l>
 
<p><emph>1a.</emph></p>
<l>Planctus ante nescia,</l>
<l>planctu lassor anxia,</l>
<l>crucior dolore;</l>
 
<p><emph>1b.</emph></p>
<l>orbat orbem radio,</l>
<l>me Iudea filio,</l>
<l>gaudio, dulcore.</l>
 
<p><emph>2a.</emph></p>
<l>Fili, dulcor unice,</l>
<l>singulare gaudium,</l>
<l>matrem flentem respice</l>
<l>conferens solatium.</l>
 
<p><emph>2b.</emph></p>
<l>Pectus mentem, lumina</l>
<l>tua torquent vulnera.</l>
<l>que mater, que femina</l>
<l>tam felix, tam misera!</l>
 
<p><emph>3a.</emph></p>
<l>Flos florum,  |  dux morum,</l>
<l>venie vena,</l>
<l>quam gravis  |  in clavis</l>
<l>est tibi pena.</l>
 
<p><emph>3b.</emph></p>
<l>Proh dolor,  |  hinc color</l>
<l>effugit oris,</l>
<l>hinc ruit,  |  hinc fluit</l>
<l>unda cruoris.</l>
 
<p><emph>4a.</emph></p>
<l>O quam sero deditus,</l>
<l>quam cito me deseris;</l>
<l>o quam digne genitus,</l>
<l>quam abiecte moreris.</l>
 
<p><emph>4b.</emph></p>
<l>O quis amor corporis</l>
<l>tibi fecit spolia;</l>
<l>o quam dulcis pignoris</l>
<l>quam amara premia.</l>
 
<p><emph>5a.</emph></p>
<l>O pia  |  gratia</l>
<l>sic morientis,</l>
<l>o zelus  |  o scelus</l>
<l>invide gentis.</l>
 
<p><emph>5b.</emph></p>
<l>O fera  |  dextera</l>
<l>crucifigentis,</l>
<l>o lenis  |  in penis</l>
<l>mens patientis.</l>
 
<p><emph>6a.</emph></p>
<l>O verum eloquium</l>
<l>iusti Simeonis!</l>
<l>quem promisit, gladium</l>
<l>sentio doloris.</l>
 
<p><emph>6b.</emph></p>
<l>Gemitus, suspiria</l>
<l>lacrimeque foris</l>
<l>vulneris indicia</l>
<l>sunt interioris.</l>
 
<p><emph>7a.</emph></p>
<l>Parcito proli,</l>
<l>mors, michi noli,</l>
<l>tunc michi soli</l>
<l>sola mederis.</l>
 
<p><emph>7b.</emph></p>
<l>Morte, beate,</l>
<l>separer a te,</l>
<l>dummodo, nate,</l>
<l>non crucieris.</l>
 
<p><emph>8a.</emph></p>
<l>Quod crimen, que scelera</l>
<l>gens commisit effera,</l>
<l>vincla, virgas, vulnera,</l>
<l>sputa, spinas, cetera</l>
<l>sine culpa patitur.</l>
 
<p><emph>8b.</emph></p>
<l>Nato, queso, parcite,</l>
<l>matrem crucifigite</l>
<l>aut in crucis stipite</l>
<l>nos simul affigite!</l>
<l>male solus moritur.</l>
 
<p><emph>9a.</emph></p>
<l>Reddite mestissime</l>
<l>corpus vel exanime,</l>
<l>ut sic minoratus</l>
<l>crescat cruciatus</l>
<l>osculis, amplexibus!</l>
 
<p><emph>9b.</emph></p>
<l>Utinam sic doleam,</l>
<l>ut dolore peream,</l>
<l>nam plus est dolori</l>
<l>sine morte mori</l>
<l>quam perire citius.</l>
 
<p><emph>10a.</emph></p>
<l>Quid stupes, gens misera,</l>
<l>terram se movere,</l>
<l>obscurari sidera,</l>
<l>languidos lugere?</l>
 
<p><emph>10b.</emph></p>
<l>Solem privas lumine,</l>
<l>quomodo luceret?</l>
<l>egrum medicamine,</l>
<l>unde convaleret?</l>
 
<p><emph>11a.</emph></p>
<l>Homicidam liberas,</l>
<l>Iesum das supplicio;</l>
<l>male pacem toleras,</l>
<l>veniet seditio.</l>
 
<p><emph>11b.</emph></p>
<l>Famis, cedis, pestium</l>
<l>scies docta pondere</l>
<l>Iesum tibi mortuum</l>
<l>Barrabamque vivere.</l>
 
<p><emph>12a.</emph></p>
<l>Gens ceca, gens flebilis,</l>
<l>age penitentiam,</l>
<l>dum tibi flexibilis</l>
<l>Iesus est ad veniam.</l>
 
<p><emph>12b.</emph></p>
<l>Quos fecisti, fontium</l>
<l>prosint tibi flumina,</l>
<l>sitim sedant omnium,</l>
<l>Cuncta lavant crimina.</l>
 
<p><emph>13a.</emph></p>
<l>Flete, Sion filie,</l>
<l>tante grate gratie;</l>
<l>iuvenis angustie</l>
<l>sibi sunt delicie</l>
<l>pro vestris offensis.</l>
 
<p><emph>13b.</emph></p>
<l>In amplexus ruite,</l>
<l>dum pendet in stipite;</l>
<l>mutuis amplexibus</l>
<l>se parat amantibus</l>
<l>brachiis protensis.</l>
 
<p><emph>14.</emph></p>
<l>In hoc solo gaudeo,</l>
<l>quod pro vobis doleo.</l>
<l>vicem, queso, reddite,</l>
<l>matris damnum plangite!</l>
 
<l>Tunc iterum amplexetur Iohannem et cantet:</l>
<l>Mi Iohannes, planctum move,</l>
<l>plange mecum, fili nove,</l>
<l>fili novo federe</l>
<l>matris et matertere.</l>
<l>tempus est lamenti,</l>
<l>immolemus intimas</l>
<l>lacrimarum victimas</l>
<l>Christo morienti.</l>
 
<l>Iohannes ad hec:</l>
<l>O Maria, tantum noli</l>
<l>lamentare tue proli!</l>
<l>sine me nunc plangere,</l>
<l>que vitam cupis cedere.</l>
 
<l>Et Iohannes teneat Mariam sub humeris.</l>
<l>Et dicat Iesus ad eam:</l>
<l>Mulier, ecce filius tuus.</l>
 
<l>Deinde dicit ad Iohannem:</l>
<l>Ecce mater tua.</l>
 
<l>Postea vadant Maria et Iohannes de cruce.</l>
<l>Et Iesus dicat:</l>
<l>Sitio.</l>
 
<l>Statim veniant Iudei prebentes spongiam cum aceto.</l>
<l>Et Iesus bibat:</l>
<l>Consummatum est.</l>
 
<l>Tunc Longinus veniat cum lancea et perforet latus eius et ille dicat aperte:</l>
<l>Ich wil im stechen ab daz herze sin,</l>
<l>daz sich ende siner marter pin.</l>
 
<l>Iesus videns finem dicit clamando:</l>
<l>Ely, Ely, lema sabactany, hoc est: Deus meus, Deus meus, ut quid</l>
<l>dereliquisti me?</l>
 
<l>Et inclinato capite emittat spiritum.</l>
<l>Longinus:</l>
<l>Vere filius Dei erat iste.</l>
 
<p>Item:</p>
<l>Dirre ist des waren gotes sůn.</l>
 
<p>Item:</p>
<l>Er hat zaichen an mir getan,</l>
<l>wan ich min sehen wider han.</l>
 
<l>Et unus ex Iudeis dicat ad Iudeos:</l>
<l>Eliam vocat iste. Eamus et videamus, si Elias veniens liberet eum an non.</l>
 
<l>Alter Iudeus:</l>
<l>Si filius Dei es, descende de cruce.</l>
 
<l>Item alter:</l>
<l>Alios salvos fecit, seipsum non potest salvum facere.</l>
 
 </div2>
<div2 id="17*"><head>CARMEN 17*</head>
<p>Freidank (ca. 1215/33)</p>

 <p>
<l>Diu mukke můz sich sere muen,</l>
<l>wil si den ohsen uber luen.</l>
 
<l>Gienge ein hunt des tages tausent stunt</l>
<l>ze chirchen, er ist doch ein hunt.</l>
 
<l>Manich hunt wol gebaret,</l>
<l>der doch der leute varet.</l>
 
<l>Ez dunchet mich ein tumber sin,</l>
<l>swer waent den ouen obergin.</l>
 
<l>Swa ich waiz den wolues zant,</l>
<l>da wil ich hueten meiner hant,</l>
<l>daz er mich niht verwnde,</l>
<l>sein beizzen swirt uon grunde.</l>
 
<l>Der lewe sol auch nimmer lagen,</l>
<l>wellent in die hasen iagen.</l>
 
<l>Div fliug ist, wirt der sumer heiz,</l>
<l>der chuenste uogel, den ich waiz.</l>
 
<l>Der bremen hohgezit zergat,</l>
<l>so der augest ende hat.</l>
 
<l>Die cheuern uliegen unuerdaht,</l>
<l>des uallet maniger in ein paht.</l>
 
<l>Die froesche tuent in selben schaden,</l>
<l>wellent si den storchen zu hůse laden;</l>
<l>di wisen chunnen wol uerstan,</l>
<l>waz ich tore gesprochen han.</l>
 
<l>Der lewe fuerhtet des mannes niht,</l>
<l>wan ob er in hoeret und niht siht.</l>
 
<l>Der cheuer sich selb betriuget,</l>
<l>swenn er ze hohe fliuget.</l>
 
<l>Diu nahtegal diche muet,</l>
<l>swenn ein esel oder ein ohse luet.</l>
 
<l>Der hunt hat leder urezzen,</l>
<l>so man dienstes wil uergezzen.</l>
 
<l>Der hofwart vnd der wind</l>
<l>selten gůte friunde sind.</l>
 
<l>Swer schalchait lernt in der iugent,</l>
<l>der hat uil selten staete tugent.</l>
 
<l>Man siht uil selten richez hůs</l>
<l>ane dieb und ane můs.</l>
 
<l>Von reht iz auf in selben gat,</l>
<l>swer dem andern geit valschen rat.</l>
 
<l>Der esel und di nahtigal</l>
<l>singent ungelichen schal.</l>
 
<l>Swa man den esel chroenet,</l>
<l>da ist daz land gehoenet.</l>
 
<l>Minne, schatz, groz gewin</l>
<l>vercherent gůtes mannes sin.</l>
 
<l>Man minnet nu schatz mere</l>
<l>danne got, lyb, sel vnd ere.</l>
 
<l>So staete friundin nieman hat,</l>
<l>er fuerihte doch ir missetat.</l>
 
<l>Vremede scheidet herzelieb,</l>
<l>stat machet manigen dieb.</l>
 
<l>Swer lieb hat, der wirt selten urei</l>
<l>vor sorgen, daz ez unstaete sei.</l>
 
<l>Herzelieb hat manich man,</l>
<l>der doch gar uerniugeret dran.</l></p>
 
 </div2>
<div2 id="18*"><head>CARMEN 18*</head>
 
<p><emph>1.</emph></p>
<l>Magnificat ‹anima mea Dominum . . .›</l>
 
<p><emph>2.</emph></p>
<l>Ad Dominum, cum tri‹bularer, clamavi: et exaudivit me›.</l>
 
<p><emph>3.</emph></p>
<l>Retribue servo ‹tuo, vivifica me: et custodiam sermones tuos›.</l>
 
<p><emph>4.</emph></p>
<l>In convertendo ‹Dominus captivitatem Sion: facti sumus consolati›.</l>
 
<p><emph>5.</emph></p>
<l>Appropinquet ‹deprecatio mea in conspectu tuo, Domine: iuxta eloquium tuum da michi intellectum›.</l>
 
<p><emph>6.</emph></p>
<l>Maria virgo semper ‹letare, quae meruisti Christum portare, celi et terre conditorem, quia de tuo utero protulisti mundi salvatorem›.</l>
 
<p><emph>7.</emph></p>
<l>Ave, spes nostra, Dei ‹genitrix intacta; ave, illud Ave per angelum accipiens; ave, concipiens Patris splendorem benedicta; ave, casta sanctissima virgo, solam innuptam te glorificat omnis creatura matrem luminis, alleluia, alleluia›.</l>
 
<p><emph>8.</emph></p>
<l>Regali ex progenie Maria ‹exorta refulget, cuius precibus nos adiuvari mente et spiritu devotissime poscimus›.</l>
 
<p><emph>9.</emph></p>
<l>In prole mater, ‹in partu virgo, gaude et letare, virgo, mater Domini›.</l>
 
<p><emph>10.</emph></p>
<l>Ave, domina mundi, ave, regina celorum, ave, virgo virginum, per te venit redemptio nostra; tu inter mulieres speciosissima, inter omnes et super omnes benedicta, iuxta filium tuum super choros angelorum posita, pro nobis, rogamus, rogita, ut valeamus te in eterna requie videre tecumque sine fine gaudere.</l>
 
<p><emph>11.</emph></p>
<l>Post partum, ‹virgo, inviolata permansisti; Dei genitrix, intercede pro nobis›.</l>
 
<p><emph>12.</emph></p>
<l>Ora pro nobis, beata mater.</l>
 
<p><emph>13.</emph></p>
<l>Exurge, Domine, a‹diuva nos . . . ›</l>
 
<p><emph>14.</emph></p>
<l>Sanctissima et gloriosissima et piissima virgo Maria! Ego indignus peccator commendo tibi esse, posse, vivere, valere, animam meam.</l>
 
 </div2>
<div2 id="19*"><head>CARMEN 19*</head>
 
<p><emph>1.</emph></p>
<l>Katharine collaudemus</l>
<l>virtutum insignia,</l>
<l>cordis ei presentemus</l>
<l>et oris obsequia,</l>
<l>ut ab ipsa reportemus</l>
<l>equa laudis premia.</l>
 
<p><emph>2.</emph></p>
<l>Fulta fide Katharina</l>
<l>iudicem Maxentium</l>
<l>non formidat; lex divina</l>
<l>sic firmat eloquium,</l>
<l>quod confutat ex doctrina</l>
<l>doctores gentilium</l>
 
<p><emph>3.</emph></p>
<l>Victi Christum confitentur</l>
<l>relictis erroribus.</l>
<l>iudex iubet, ut crementur;</l>
<l>nec pilis nec vestibus</l>
<l>nocet ignis, sed torrentur</l>
<l>inustis corporibus.</l>
 
<p><emph>4.</emph></p>
<l>Post hec blandis rex molitur</l>
<l>virginem seducere,</l>
<l>nec promissis emollitur</l>
<l>nec terretur verbere;</l>
<l>compeditur, custoditur</l>
<l>tetro clausa carcere.</l>
 
<p><emph>5.</emph></p>
<l>Clause lumen ne claudatur,</l>
<l>illucet Porphyrio,</l>
<l>qui regine federatur</l>
<l>fidei collegio;</l>
<l>quorum fidem imitatur</l>
<l>ducentena contio.</l>
 
<p><emph>6.</emph></p>
<l>Huius ergo contionis</l>
<l>concordes constantia</l>
<l>vim mundane passionis</l>
<l>pari patientia</l>
<l>superemus, ut cum bonis</l>
<l>letemur in gloria.</l>
 
 </div2>
<div2 id="20*"><head>CARMEN 20*</head>
 
<p><emph>1.</emph></p>
<l>Pange, lingua, gloriose</l>
<l>virginis martyrium:</l>
<l>gemme iubar pretiose</l>
<l>descendat in medium,</l>
<l>ut illustret tenebrose</l>
<l>mentis domicilium!</l>
 
 </div2>
<div2 id="21*"><head>CARMEN 21*</head>
 
<p><emph>1.</emph></p>
<l>Presens dies expendatur</l>
<l>in eius preconium,</l>
<l>cuius virtus dilatatur</l>
<l>in ore laudantium,</l>
<l>si gestorum teneatur</l>
<l>finis et initium.</l>
 
<p><emph>2.</emph></p>
<l>Verbo vite solidatus</l>
<l>prosilit Porphyrius;</l>
<l>cum ducentis decollatus</l>
<l>migrat palme socius.</l>
<l>Katharine cruciatus</l>
<l>maturat Maxentius.</l>
 
<p><emph>3.</emph></p>
<l>Imminente passione</l>
<l>virgo hec interserit:</l>
<l>«assequatur, Iesu bone,</l>
<l>quod a te petierit,</l>
<l>suo quisquis in agone</l>
<l>mei memor fuerit.»</l>
 
<p><emph>4.</emph></p>
<l>In hoc caput amputatur,</l>
<l>fluit lac cum sanguine;</l>
<l>angelorum sublevatur</l>
<l>corpus multitudine</l>
<l>et Sinai collocatur</l>
<l>in supremo culmine</l>
 
<p><emph>5.</emph></p>
<l>Hoc declarat, hoc explanat</l>
<l>meritum virgineum,</l>
<l>quod ex eius tumba manat</l>
<l>incessanter oleum,</l>
<l>cuius virtus omnis sanat</l>
<l>doloris aculeum.</l>
 
<p><emph>6.</emph></p>
<l>Vim doloris corporalis</l>
<l>ut hec sanat unctio,</l>
<l>sic liquoris spiritalis</l>
<l>mundet nos infusio,</l>
<l>ut eterno temporalis</l>
<l>dolor cedat gaudio.</l>
 
<p><emph>7.</emph></p>
<l>Gloria et honor Deo</l>
‹usquequo altissimo,
<l>una patri filioque,</l>
<l>inclito paraclito,</l>
<l>cuius laus est et potestas</l>
<l>per eterna secula.›</l>
 
 </div2>
<div2 id="22*"><head>CARMEN 22*</head>
 
<p><emph>1a.</emph></p>
<l>Hac in die mentes pie</l>
<l>celi iungant harmonie</l>
<l>plausus et tripudia,</l>
 
<p><emph>1b.</emph></p>
<l>qua conscendit ad divina</l>
<l>sponsa Christi Katharina</l>
<l>sublimi victoria.</l>
 
<p><emph>2a.</emph></p>
<l>Virgo dolens Christianos</l>
<l>a profanis ut profanos</l>
<l>subici martyrio</l>
 
<p><emph>2b.</emph></p>
<l>Christum palam confitetur</l>
<l>neque super hoc veretur</l>
<l>opponi Maxentio.</l>
 
<p><emph>3a.</emph></p>
<l>Cuius victus documentis</l>
<l>et conclusus argumentis</l>
<l>querit adiutoria.</l>
 
<p><emph>3b.</emph></p>
<l>Grecos querit oratores</l>
<l>et in Grecis meliores;</l>
<l>hinc surgunt litigia.</l>
 
<p><emph>4a.</emph></p>
<l>Ad certamen provocatur,</l>
<l>datur locus, disputatur,</l>
<l>succumbit rhetorica.</l>
 
<p><emph>4b.</emph></p>
<l>Gaudet virgo, rex inflatur;</l>
<l>credit et martyrizatur</l>
<l>turba philosophica.</l>
 
<p><emph>5a.</emph></p>
<l>«Virgo, decus puellare,</l>
<l>virgo, proles regia,</l>
<l>forma comprovinciales</l>
<l>vincens elegantia,</l>
 
<p><emph>5b.</emph></p>
<l>tua stet in dicione</l>
<l>res imperatoria;</l>
<l>tantum diis ne detrectes</l>
<l>dare sacrificia.»</l>
 
<p><emph>6a.</emph></p>
<l>Ad hec virgo: «quid, Maxenti,</l>
<l>quid dixisti, bestia?</l>
<l>nescit verus declinari</l>
<l>Deus per pluralia.</l>
 
<p><emph>6b.</emph></p>
<l>Unde diis plura tuis</l>
<l>dans aticularia</l>
<l>miser a divinitate</l>
<l>transis ad demonia.</l>
 
<p><emph>7a.</emph></p>
<l>Resipisce, resipisce</l>
<l>protinus a diis hisce,</l>
<l>Christo te concilia;</l>
 
<p><emph>7b.</emph></p>
<l>cecus ceca veneraris,</l>
<l>falsus falsa deprecaris,</l>
<l>similis similia.»</l>
 
<p><emph>8a.</emph></p>
<l>Rex ad ista perturbatur,</l>
<l>furit, frendet, stomachatur,</l>
<l>latrat, exit hominem.</l>
 
<p><emph>8b.</emph></p>
<l>Rota fieri mandatur;</l>
<l>paganorum, dum rotatur,</l>
<l>sternit multitudinem.</l>
 
<p><emph>9a.</emph></p>
<l>«Hinc, hinc maga rapiatur,</l>
<l>hinc venefica trahatur</l>
<l>ad squalorem carceris!»</l>
 
<p><emph>9b.</emph></p>
<l>Assunt mox apparitores,</l>
<l>mox laniste, mox tortores,</l>
<l>iussa complent sceleris.</l>
 
<p><emph>10a.</emph></p>
<l>Luce carcer perlustratur,</l>
<l>angelorum deputatur</l>
<l>virgini solacium.</l>
 
<p><emph>10b.</emph></p>
<l>Visitatur a regina;</l>
<l>Christi datur disciplina,</l>
<l>subitur martyrium.</l>
 
<p><emph>11a.</emph></p>
<l>Virgo caput et mamillas</l>
<l>offert; comitatur illas</l>
<l>insigne prodigium:</l>
 
<p><emph>11b.</emph></p>
<l>iam mamilla dat cruorem,</l>
<l>caput lactis sudat rorem</l>
<l>commutando proprium.</l>
 
<p><emph>12a.</emph></p>
<l>Tibi, Christe, sit perenne</l>
<l>decus et imperium,</l>
 
<p><emph>12b.</emph></p>
<l>tu beate Katharine</l>
<l>nobis da consortium.</l>
 
 </div2>
<div2 id="23*"><head>CARMEN 23*</head>
<p>Cantus Ioseph ab Arimathia</p>
 
<p>Ioseph:</p>
<l>Iesus von gotlicher art</l>
<l>ein mensch an alle sunde,</l>
<l>der an schuld gemartret wart,</l>
<l>ob man den vurbaz vunde</l>
<l>genaglet an dem chrivze stan,</l>
<l>daz wer niht chuneges ere.</l>
<l>darumb solt ihr mich in lan</l>
<l>bestaten, rihter, herre.</l>
 
<p>Pilatus:</p>
<l>Swer redelicher dinge gert,</l>
<l>daz stet wol an der maze,</l>
<l>daz er ir werde wol gewert.</l>
<l>du bitest, daz ich laze</l>
<l>dich bestaten Iesum Christ.</l>
<l>daz main ich wol in gůte.</l>
<l>seit er dir so ze herzen ist,</l>
<l>num in nach dinem můte.</l>
 
 </div2>
<div2 id="24*"><head>CARMEN 24*</head>
 
<p><emph>1.</emph></p>
<l>Kyrie. Cum iubilo iubilemus  |  virgini Marie.</l>
<l>Kyrie. In hac die laudes demus virgini  |  Marie.</l>
<l>Kyrie. Cum gaudio decantemus  |  canticum Marie.</l>
 
<p><emph>2.</emph></p>
<l>Christe. Deus homo ‹natus› sine semine,</l>
<l>Christe. nos tuere interventu Marie,</l>
<l>Christe. natus de Maria virgine.</l>
 
<p><emph>3.</emph></p>
<l>Kyrie. Exaudi,  |  preces audi,  |  Deus optime,</l>
<l>Kyrie. Nos defende precibus Marie.</l>
<l>Kyrie. Precantes salva  |  semper et tege,  |  nos guberna,</l>
<l>nos defende,  |  nos protege, Domine,</l>
<l>Deus trine,  |  pro Marie meritis eleyson.</l>
 
 </div2>
<div2 id="25*"><head>CARMEN 25*</head>
 
<p><emph>1.</emph></p>
<l>Nota. Tempore completorii traditus est Dominus. Unde:</l>
<l>Educes me de laqueo quem abs‹c›on‹derunt› michi.</l>
 
<p><emph>2.</emph></p>
<l>In matuino captus. Unde:</l>
<l>Quia ecce ceperunt a‹nimam› m‹eam›: irruerunt in me fortes.</l>
 
<p><emph>3.</emph></p>
<l>Tempore prime iniuste ac‹c›usatus. Unde:</l>
<l>Quoniam alieni insurrex‹erunt› in me.</l>
 
<p><emph>4.</emph></p>
<l>In tertia flagellatus. Unde:</l>
<l>Funes peccatorum ‹circumplexi sunt me›.</l>
 
<p><emph>5.</emph></p>
<l>In sexta crucifixus. Unde:</l>
<l>Factus sum sicut uter i‹n› pr‹uina›.</l>
 
<p><emph>6.</emph></p>
<l>In nona expiravit. Unde:</l>
<l>Os meum apperui quia m‹andata› t‹ua› de‹siderabam›.</l>
 
<p><emph>7.</emph></p>
<l>In vespere sepultus est. Unde:</l>
<l>Educ de custodia a‹animam› m‹eam›.</l>
 
 </div2>
<div2 id="26*"><head>CARMEN 26*</head>
 
<l>Incipit exemplum apparitionis Domini discipulis suis iuxta castellum Emaus, ubi illis apparuit in more peregrini et tacuit videns, quid loquerentur et tractarent.</l>
 
‹Discipuli:›
<l>Surrexit Christus et illuxit populo suo, quem redemit sanguine suo. Alleluia.</l>
 
<l>Iesus audiens, se fingens peregrinum ad premissa respondet:</l>
<l>Qui sunt hi sermones, quos confertis ad invicem ambulantes, et estis tristes? Alleluia, alleluia.</l>
 
<p>Discipuli:</p>
<l>Tu solus peregrinus es in Ierusalem et non cognovisti, que facta sunt in illa his diebus? Alleluia.</l>
 
<l>Quibus Iesus respondet:</l>
<l>Que?</l>
 
<p>Discipuli:</p>
<l>Nos loquimur de Iesu Nazareno, qui fuit vir propheta, potens in opere et sermone coram Deo et omni populo. Alleluia, alleluia.</l>
 
<l>Iesus respondet:</l>
<l>O stulti et tardi corde ad credendum in his, que locuti sunt prophete. Alleluia.</l>
 
<l>Item Iesus:</l>
<l>Nonne sic oportuit pati Christum et intrare in gloriam suam? Alleluia.</l>
 
<p>Clerus:</p>
<l>Et coegerunt eum dicentes:</l>
 
<l>Et discipuli invitabant eum:</l>
<l>Mane nobiscum, Domine, quoniam advesperascit et inclinata est iam dies. Alleluia, alleluia.</l>
 
<l>Tunc vadat cum discipulis et colloquatur de prophetis et petat comestionem et in fractione panis cognoscatur ab eis. Tunc evanescat Iesus ab oculis eorum. Tunc discipuli cantent:</l>
<l>Nonne cor nostrum ardens erat in nobis de Iesu, dum loqueretur nobis in via? Alleluia.</l>
 
<l>Tunc Iesus appareat discipulis cum vexillo et cantet:</l>
<l>Pax vobis, ego sum. Alleluia. Nolite timere. Alleluia.</l>
 
<l>Clerus cantet:</l>
<l>Thomas, qui dicitur Didymus, non erat cum eis, quando venit Jesus. Dixerunt alii discipuli: Vidimus Dominum. Alleluia.</l>
 
<l>Tunc Iesus monstret manus et pedes, et cantet:</l>
<l>Videte manus meas et pedes meos, quoniam ego ipse sum. Alleluia, alleluia.</l>
 
<l>Tunc iterum evanescat Iesus, et discipuli cantent:</l>
<l>Christus resurgens a mortuis iam non moritur; mors illi ultra non dominabitur. Quod enim vivit, vivit Deo. Alleluia, alleluia.</l>
 
<l>Tunc apostoli conferentes inter se de Iesu et dicunt Thome:</l>
<l>Vidimus Dominum. Alleluia.</l>
 
<l>Thomas respondet illis:</l>
<l>Nisi mittam digitos meos in fixuras clavorum et manus meas in latus eius, non credam.</l>
 
<l>Tunc appareat Iesus secundo et dicat discipulis:</l>
<l>Pax vobis, ego sum. ‹Alleluia. Nolite timere. Alleluia.›</l>
 
<l>Et clerus cantet:</l>
<l>Post dies octo ianuis clausis ingressus Dominus et dixit eis:</l>
 
<l>Tertio apparet:</l>
<l>Pax vobis. ‹Alleluia, alleluia.›</l>
 
<l>Tunc dicit ad Thomam:</l>
<l>Mitte manum tuam et cognosce loca clavorum. Alleluia. Et noli esse incredulus, sed fidelis. Alleluia.</l>
 
<l>Et Thomas procidendo ad pedes Domini cantet:</l>
<l>Dominus meus et Deus meus. Alleluia.</l>
 
<l>Iesus dicit:</l>
<l>Quia vidisti me, Thoma, credidisti. Beati, qui non viderunt et crediderunt. Alleluia.</l>
 
<l>Tunc apostoli simul cantent hymnum:</l>
<p><emph>1.</emph></p>
<l>Iesu, nostra redemptio</l>
<l>amor et desiderium,</l>
<l>Deus, creator omnium,</l>
<l>homo in fine temporum,</l>
 
<p><emph>2.</emph></p>
<l>Que te vicit clementia,</l>
<l>ut ferres nostra crimina,</l>
<l>crudelem mortem patiens,</l>
<l>ut nos a morte tolleres?</l>
 
<p><emph>3.</emph></p>
<l>Inferni claustra penetrans,</l>
<l>tuos captivos redimens,</l>
<l>victor triumpho nobili</l>
<l>ad dextram Patris residens,</l>
 
<p><emph>4.</emph></p>
<l>Ipsa te cogat pietas,</l>
<l>ut mala nostra superes</l>
<l>parcendo et voti compotes</l>
<l>nos tuo vultu saties.</l>
 
<p><emph>5.</emph></p>
<l>Tu esto nostrum gaudium,</l>
<l>qui es futurus premium;</l>
<l>sit nostra in te gloria</l>
<l>per cuncta semper secula.</l>
 
<p><emph>6.</emph></p>
<l>Gloria tibi, Domine,</l>
<l>qui scandis super sidera,</l>
<l>cum Patre et Sancto Spiritu</l>
<l>in sempiterna secula.</l>
 
 </div2>
<div2 id="26a*"><head>CARMEN 26a*</head>
 
<l>Hoc finito producatur mater Domini, cum ea duo angeli portantes sceptra, et cum ea Maria Iacobi et Maria Salome.</l>
 
‹. . . . . . . . . . :›
<l>Egredimini et videte, filie Sion, regem Salomonem in diademate, quo coronavit eum mater sua in die desponsationis sue et in die leticie cordis eius. Alleluia, alleluia.</l>
 
‹Dominus:›
<l>Vox turturis audita est in turribus Ierusalem. Veni, amica mea. Surge, Aquilo, et veni, Auster; perfla hortum meum, et fluent aromata illius.</l>
 
<l>Respondet Maria:</l>
<l>Veniat dilectus ‹meus in hortum suum, ut comedat fructus pomorum suorum.›</l>
 
<p>Dominus:</p>
<l>Comedi ‹favum cum melle meo, bibi vinum meum cum lacte meo.›</l>
 
<p>Maria:</p>
<l>Talis est dilectus ‹meus, et ipse est amicus meus, filie Ierusalem.›</l>
 
<p>Dominus:</p>
<l>Tota pulchra ‹es, amica mea, et macula non est in te. Favus distillans labia tua, mel et lac sub lingua tua, odor unguentorum tuorum super omnia aromata. Iam enim hiems transiit, imber abiit et recessit, flores apparuerunt, vinee florentes odorem dederunt, et vox turturis audita est in terra nostra. Surge, propera, amica mea, veni de Libano, veni, coronaberis.›</l>

 </div2>
</div1>
</body></text>
</TEI>
