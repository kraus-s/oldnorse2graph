<?xml version="1.0" encoding="UTF-8"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
 
      <titleStmt>
<title>Commentarius in Vergilii Aeneidos libros</title>
        <author ref="http://viaf.org/viaf/10970700">Servius<date>fl.c.400</date></author>
</titleStmt>
<editionStmt>
        <respStmt>
          
        <editor><a href="http://digiliblt.lett.unipmn.it/opera.php?gruppo=opere&amp;iniziale=all&amp;id=DLT000469" target="_blank">Source with summary and bibliography</a></editor>
                </respStmt>
        <respStmt>
          <editor>Codifica XML: Nadia Rosso</editor>
        </respStmt>
      
<edition>based on critical edition, no apparatus, online edition</edition>
<editor>Correzione linguistica: Giuseppe Ramires</editor>
</editionStmt>
      <publicationStmt>
        <publisher>digilibLT</publisher>
        <pubPlace>Vercelli</pubPlace>
        <date>2014</date>
        <availability>
          <p>
            <ref target="http://creativecommons.org/licenses/by-nc-sa/3.0/it/"/>
          </p>
        </availability>
        <idno>dlt000469</idno>
      <editor><p>Per il Commento ai libri I-V dell'Eneide:</p> <p> Rand, E. K. - Savage, J. J.- Smith, H. T. - Waldrop, G. B.- Elder, J. P. - Peebles, B.          M. - Stocker, A. F. (edd.), <hi>Servianorum in Vergilii Carmina            Commentariorum</hi>, editionis Harvardianae vol. II, quod in Aeneidos libros I et II          explanationes continet, Lancaster, Penn. 1946;</p> <p> Stocker, A. F. - Travis, A. H. - Waldrop, G. B. - Bruère, R. T. (edd.),<hi rend="italic">            Servianorum in Vergilii Carmina Commentariorum</hi>, editionis Harvardianae vol. III,          quod in Aeneidos libros III-V explanationes continet, Oxford 1965.</p> <p>Per il Commento al libro VI dell'Eneide:</p> <p>Jeunet-Mancy, E. (ed.), <hi>Servius, Commentaire sur l'énéide de Virgile,            livre VI</hi>, Paris 2012.</p> <p>Per il Commento ai libri VII-IX dell'Eneide:</p> <p>Ramires, G. (ed.), <hi>Servio, Commento al libro IX dell'Eneide di            Virgilio. Con le aggiunte del cosiddetto Servio Danielino</hi>, Bologna 1996;</p> <p>Ramires, G. (ed.), <hi>Servio, Commento al libro VII dell'Eneide di            Virgilio. Con le aggiunte del cosiddetto Servio Danielino</hi>, Bologna 2003;</p> <p>Ramires, G. (ed.), <hi>Servio, Commento al libro VIII dell'Eneide di            Virgilio. Con le aggiunte del cosiddetto Servio Danielino</hi>, in c. d. s.</p> <p>Per il Commento ai libri X-XII dell'Eneide:</p> <p>Thilo, G. (ed.), <hi>Servii grammatici qui feruntur in Vergilii carmina            commentarii</hi>, 3 voll., Leipzig 1878-1887 [rist. Hildesheim 1961].</p> <p>L'edizione Harvadiana (libri I-V), quella di Jeunet-Mancy (libro VI) e quella di Thilo          (libri X-XII) sono state criticamente rivedute da G. Ramires sulla scorta di nuove          collazioni di manoscritti e aggiornate alla luce di altri contributi di critica testuale via via pubblicati nel corso degli anni.</p></editor>
</publicationStmt>
<seriesStmt>
<title>digilibLT</title>
<idno>Serviu.InVeEcl2</idno>
</seriesStmt>

      
               
<sourceDesc>
<p></p>
</sourceDesc>
    </fileDesc>
    <encodingDesc>
      <projectDesc>
        <p>digilibLT. Biblioteca digitale di testi latini tardoantichi.</p>
        <p>Progetto diretto da Raffaella Tabacco (responsabile della ricerca) e Maurizio Lana</p>
      <p>This digilibLT file's TEI xml encoding was adapted for the University of Zurich's <hi>Corpus Corporum</hi> project (www.mlat.uzh.ch) by Ph. Roelli in 2015: a hierarchical div-structure was added and author names and dates were changed.</p>
</projectDesc>
      <editorialDecl>
        <p>
          <emph>Modifiche apportate al testo dell'edizione di riferimento </emph>
        </p>
        

        <p>
          <emph>Note di trascrizione e codifica specifiche del file </emph>
        </p>
        

        <p>
          <emph>Note di trascrizione e codifica del progetto digilibLT </emph>
        </p>
        <p>Abbiamo riportato solo il testo stabilito dall'edizione di riferimento non seguendone
          l'impaginazione. Sono stati invece esclusi dalla digitalizzazione apparati, introduzioni,
          note e commenti e ogni altro contenuto redatto da editori moderni. </p>
        <p> I testi sono stati sottoposti a doppia rilettura integrale per garantire la massima
          correttezza di trascrizione</p>
        <p>Abbiamo normalizzato le U maiuscole in V seguendo invece l'edizione di riferimento per la
          distinzione u/v minuscole.</p>
        <p> Non è stato normalizzato l'uso delle virgolette e dei trattini.</p>
        <p> Non è stata normalizzata la formattazione nell'intero <hi>corpus</hi>:
          grassetto, corsivo, spaziatura espansa.</p>
        <p>Sono stati normalizzati e marcati nel modo seguente i diacritici. <lb/> espunzioni:
          <![CDATA[<del>[testo]</del>]]> si visualizza [testo]  <lb/> integrazioni: <![CDATA[‹testo› si visualizza <testo>]]> <lb/>
          <hi>loci desperati</hi>:
          <![CDATA[ <unclear>testo</unclear> o <unclear/> testo]]> si visualizzano †testo† e
          †testo <lb/> lacuna materiale: <![CDATA[[…]]]> si visualizza [...] <lb/> lacuna integrata
          dagli editori: <![CDATA[‹[…]› si visualizza <...>]]>
        </p>
        <p>Sono stati marcati i termini in lingua greca
          <![CDATA[<foreign xml:lang="grc">αγβ</foreign>]]>
        </p>
        <p>Ulteriori informazioni sulle norme di trascrizione e codifica su <ref target="http://digiliblt.lett.unipmn.it/upload/docs/note_di_trascrizione_e_di_codifica.pdf">
            
            Note di trascrizione e codifica di testi latini tardoantichi
            [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
      <normalization>Classical Latin orthography</normalization>
          </editorialDecl>
      </encodingDesc>
 	  <profileDesc>
		<creation>
 		<date></date>
  		</creation>
  	  <langUsage>
  		<language ident="lat">latin</language>
  	  </langUsage>
  	  <textClass>
  		<keywords>
 		 <list>
 		  <item></item>
		  <item></item>
	  	 </list>
  		</keywords>
  		<keywords scheme='genre'>
  		 <list>
   			<item></item>
  		</list>
  		</keywords>
  		<keywords scheme='period'>
 		 <list>
   			<item></item>
  		 </list>
  		</keywords>
 	   </textClass>
 	</profileDesc>
 </teiHeader>
<text>
 <body>
      
<div1 id="I" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER PRIMVS›</head>

        
<div2 id="pr"><head>[prooemium]</head>
          <p> In exponendis auctoribus haec consideranda sunt: poetae vita, titulus operis, qualitas
            carminis, scribentis intentio, numerus librorum, ordo, explanatio. Vergilii haec vita
            est. Patre Vergilio matre Magia fuit, civis Mantuanus, quae civitas est Venetiae.
            Diversis in locis operam litteris dedit; nam et Cremonae et Mediolani et Neapoli
            studuit. Adeo autem verecundissimus fuit ut ex moribus cognomen acceperit; nam dictus
            est Parthenias. Omni vita probatus uno tantum morbo laborabat; nam inpatiens libidinis
            fuit. Primum ab illo hoc distichon factum est in Ballistam latronem</p>
          <lg>
            <l>«Monte sub hoc lapidum tegitur Ballista sepultus;</l>
            <l>nocte die tutum carpe, viator, iter».</l>
          </lg>
          <p>Scripsit etiam septem sive octo libros hos: Cirin Aetnam Culicem Priapeia Catalepton
            Epigrammata Copam Diras. Postea ortis bellis civilibus inter Antonium et Augustum,
            Augustus victor Cremonensium agros, quia pro Antonio senserant, dedit militibus suis.
            Qui cum non sufficerent, his addidit agros Mantuanos, sublatos non propter civium
            culpam, sed propter vicinitatem Cremonensium; unde ipse in Bucolicis «Mantua vae miserae
            nimium vicina Cremonae». Amissis ergo agris Romam venit et usus patrocinio Pollionis et
            Maecenatis solus agrum quem amiserat meruit. Tunc ei proposuit Pollio ut carmen
            bucolicum scriberet, quod eum constat triennio scripsisse et emendasse. Item proposuit
            Maecenas Georgica, quae scripsit emendavitque septem annis. Postea ab Augusto Aeneidem
            propositam scripsit annis undecim, sed nec emendavit nec edidit; unde eam moriens
            praecepit incendi. Augustus vero, ne tantum opus periret, Tuccam et Varium hac lege
            iussit emendare, ut superflua demerent, nihil adderent tamen; unde et semiplenos eius
            invenimus versiculos, ut «hic cursus fuit», et aliquos detractos, ut in principio - nam
            ab armis non coepit, sed sic</p>
          <lg>
            <l>«Ille ego, qui quondam gracili modulatus avena</l>
            <l> et egressus silvis vicina coegi</l>
            <l>ut quamvis avido parerent arva colono, </l>
            <l>gratum opus agricolis, at nunc horrentia Martis</l>
            <l>arma virumque cano».</l>
          </lg>
          <p>Et in secundo hos versus constat esse detractos: </p>
          <lg>
            <l>«aut ignibus aegra dedere.</l>
            <l>Iamque adeo super unus eram, cum limina Vestae</l>
            <l>servantem et tacitam secreta in sede latentem</l>
            <l>Tyndarida aspicio; dant clara incendia lucem</l>
            <l>erranti passimque oculos per cuncta ferenti. </l>
            <l>Illa sibi infestos eversa ob Pergama Teucros</l>
            <l>et Danaum poenas et deserti coniugis iras</l>
            <l>praemetuens, Troiae et patriae communis Erinys, </l>
            <l>abdiderat sese atque aris invisa sedebat. </l>
            <l>Exarsere ignes animo; subit ira cadentem</l>
            <l>ulcisci patriam et sceleratas sumere poenas. </l>
            <l>‘Scilicet haec Spartam incolumis patriasque Mycenas</l>
            <l>aspiciet, partoque ibit regina triumpho, </l>
            <l>coniugiumque domumque patres natosque videbit, </l>
            <l>Iliadum turba et Phrygiis comitata ministris? </l>
            <l>Occiderit ferro Priamus? Troia arserit igni? </l>
            <l>Dardanium totiens sudarit sanguine litus?</l>
            <l>Non ita. Namque etsi nullum memorabile nomen</l>
            <l>feminea in poena est habet haec victoria laudem, </l>
            <l>extinxisse nefas tamen et sumpsisse merentis</l>
            <l>laudabor poenas, animumque explesse iuvabit</l>
            <l>ultrici flamma et cineres satiasse meorum’. </l>
            <l>Talia iactabam et furiata mente ferebar, </l>
            <l>cum mihi se non ante oculos».</l>
          </lg>
          <p>Titulus est Aeneis, derivativum nomen ab Aenea, ut a Theseo Theseis. Sic Iuvenalis
            «vexatus totiens rauci Theseide Codri». Qualitas carminis patet; nam est metrum heroicum
            et actus mixtus, ubi et poeta loquitur et alios inducit loquentes. Est autem heroicum
            quod constat ex divinis humanisque personis, continens vera cum fictis; nam Aeneam ad
            Italiam venisse manifestum est, Venerem vero locutam cum Iove missumve Mercurium constat
            esse compositum. Est autem stilus grandiloquus, qui constat alto sermone magnisque
            sententiis. Scimus enim tria esse genera dicendi: humile, medium, grandiloquum. Intentio
            Vergilii haec est: Homerum imitari et Augustum laudare a parentibus; namque est filius
            Atiae, quae nata est de Iulia, sorore Caesaris, Iulius autem Caesar ab Iulo Aeneae
            originem ducit, ut confirmat ipse Vergilius «a magno demissum nomen Iulo». De numero
            librorum nulla hic quaestio est, licet in aliis inveniatur auctoribus; nam Plautum alii
            dicunt scripsisse fabulas XXI, alii XL, alii C. Ordo quoque manifestus est, licet quidam
            superflue dicant secundum primum esse, tertium secundum, et primum tertium, ideo quia
            primo Ilium concidit, post erravit Aeneas, inde ad Didonis regna pervenit, nescientes
            hanc esse artem poeticam, ut a mediis incipientes per narrationem prima reddamus et non
            numquam futura praeoccupemus, ut per vaticinationem, quod etiam Horatius sic praecepit
            in Arte Poetica «ut iam nunc dicat iam nunc debentia dici, pleraque differat et praesens
            in tempus omittat». Vnde constat perite fecisse Vergilium. Sola superest explanatio,
            quae in sequenti expositione probabitur. Haec quantum ad Aeneidem pertinet dixisse
            sufficiat, nam Bucolicorum et Georgicorum alia ratio est, licet eadem sit observatio.
            Sciendum praeterea est quod, sicut nunc dicturi thema proponimus, ita veteres
            incipiebant carmen a titulo carminis sui, ut puta «arma virumque cano», Lucanus «Bella
            per Emathios», Statius «Fraternas acies alternaque regna profanis».</p>
        </div2>

        
<div2 n="1"><head>[schol. 1]</head>

          <p> ARMA multi varie disserunt cur ab armis Vergilius coeperit; omnes tamen in hanc
            sententiam assentire manifestum est, cum eum constet aliunde sumpsisse principium, sicut
            in praemissa eiusdem vita monstratum est. Qua causa et illi ab eo primi positi quattuor
            versus detracti sunt scilicet ut causa operis obtineret principium. Per ‘arma’ autem
            ‘bellum’ significat, et est tropus metonymia. Nam arma quibus in bello utimur pro
            ‘bello’ posuit, sicut toga qua in pace utimur pro ‘pace’ ponitur, ut Cicero «cedant arma
            togae», id est ‘bellum paci’. ‘Arma virumque’ figura usitata est, ut non eo ordine
            respondeamus quo proposuimus; nam prius de erroribus Aeneae dicit, post de bello. Hac
            autem figura etiam in prosa utimur; sic Cicero in Verrinis «nam sine ullo sumptu nostro
            coriis, tunicis frumentoque suppeditato maximos exercitus nostros vestivit, aluit,
            armavit». VIRVM quem non dicit, sed circumstantiis ostendit Aenean. CANO polysemus sermo
            est. Tria enim significat: aliquando ‘laudo’, ut «regemque canebant»; aliquando
            ‘divino’, ut «ipsa canas oro»; aliquando ‘canto’, ut hoc loco. Nam proprie ‘canto’
            significat, quia cantanda sunt carmina. TROIAE Troia regio est Asiae, Ilium civitas
            Troiae; plerumque tamen usurpant poetae et pro civitate vel regionem vel provinciam
            ponunt, ut Iuvenalis «et flammis Asiam ferroque cadentem». QVI PRIMVS quaerunt multi cur
            Aeneam primum ad Italiam venisse dixerit, cum paulo post dicat Antenorem ante adventum
            Aeneae fundasse civitatem. Constat quidem, sed habita temporum ratione perite Vergilius
            dixit. Namque illo tempore quo Aeneas ad Italiam venit finis erat Italiae usque ad
            Rubiconem fluvium; cuius rei meminit Lucanus «et Gallica certus limes ab Ausoniis
            disterminat arva colonis». Vnde apparet Antenorem non ad Italiam venisse, sed ad Galliam
            Cisalpinam, in qua Venetia est. Postea vero promotis usque ad Alpes Italiae finibus
            novitas creavit errorem. Plerique tamen quaestionem hanc volunt ex sequentibus solvi, ut
            videatur ob hoc addidisse Vergilius ‘ad Lavina litora’, ne significaret Antenorem.
            Melior tamen est superior expositio. </p>
        </div2>

        
<div2 n="2"><head>[schol. 2]</head>

          <p> ITALIAM ars quidem hoc exigit, ut nominibus provinciarum praepositiones addamus,
            civitatum numquam. Tamen plerumque perverso ordine lectum est; nam ecce hoc loco
            detraxit provinciae praepositionem dicens ‘Italiam venit’ pro ‘ad Italiam venit’.
            Tullius in Verrinis «ea die Verres ad Messanam venit» pro ‘Messanam venit’. Sane
            sciendum est usurpari ab auctoribus, ut vel addant vel detrahant praepositiones; namque
            ait Vergilius «silvis te, Tyrrhene, feras» pro ‘in silvis’. Vt ergo illic detraxit loco
            praepositionem, sic hic provinciae; et est figura. Italia autem pars Europae est; Italus
            enim rex Siculorum profectus de Sicilia venit ad loca quae sunt iuxta Tiberim, et ex
            nomine suo appellavit Italiam. Ibi autem habitasse Siculos ubi est Laurolavinium
            manifestum est, sicut ipse alio loco dicit «Siculi veteresque Sicani» et «gentes venere
            Sicanae saepius». FATO PROFVGVS ‘fato’ ad utrumque pertinet, et quod fugit et quod ad
            Italiam venit. Et bene addidit ‘fato’, ne videatur aut causa criminis patriam deseruisse
            aut novi imperii cupiditate. ‘Profugus’ autem proprie dicitur qui procul a sedibus suis
            vagatur, quasi porro fugatus. Multi tamen ita definiunt, ut profugos eos dicant qui
            exclusi necessitate de suis sedibus adhuc vagantur, et simul atque invenerint sedes non
            dicantur profugi, sed exules. Sed utrumque falsum est; nam et ‘profugus’ lectus est qui
            iam sedes locavit, ut in Lucano «profugique a gente vetusta Gallorum Celtae miscentes
            nomen Hiberis», et ‘exul’ qui adhuc vagatur, ut in Sallustio «qui nullo certo exilio
            vagabantur»; adeo exilium est ipsa vagatio. LAVINAQVE VENIT LITORA haec civitas tria
            habuit nomina. Nam prius ‘Lavinum’ dicta est a Lavino, Latini fratre; postea ‘Laurentum’
            a lauro inventa a Latino, dum adepto imperio post fratris mortem civitatem augeret;
            postea ‘Lavinium’ a Lavinia, uxore Aeneae. Ergo ‘Lavina’ legendum est, non ‘Lavinia’,
            quia post adventum Aeneae ‘Lavinium’ nomen accepit, et aut ‘Lavinum’ debuit dicere,
            sicut dixit, aut ‘Laurentum’. Quamvis quidam superfluo esse prolepsin velint. </p>
        </div2>

        
<div2 n="3"><head>[schol. 3]</head>

          <p> LITORA Laurolavinium constat octo milibus a mari remotam. Nec nos debet fallere quia
            dixit ‘Lavina litora’. ‘Litus’ enim dicitur terra quoque mari vicina, sicut ipse
            Vergilius in quarto «cui litus arandum», cum per naturam litus arari non possit. Ergo
            scire debemus, litus posse et terram dici. MVLTVM ILLE ‘multille’ conlisio est. Et
            ‘ille’ hoc loco abundat. Est enim interposita particula propter metri necessitatem, ut
            stet versus; nam si detrahas ‘ille’, stat sensus, ‘qui primus’ enim ad omnia possumus
            trahere. Sic alio loco «nunc dextra ingeminans ictus, nunc ille sinistra». Est autem
            archaismos. ET TERRIS IACTATVS ET ALTO fatigatus est enim apud Thraciam monstro illo,
            quod e tumulo Polydori sanguis emanavit, apud Cretam pestilentia, apud Strophadas
            insulas Harpyiis, tempestate vero et in primo et in tertio. Iactamur autem in mari
            fluctibus, fatigamur in terris. Et bene duorum elementorum mala uno sermone complexus
            est. ‘Et Alto’ modo ‘mari’. ‘Altum’ tamen sciendum est quod et superiorem et inferiorem
            altitudinem significat; namque mensurae nomen est altitudo. </p>
        </div2>

        
<div2 n="4"><head>[schol. 4]</head>

          <p> VI SVPERVM violentia deorum secundum Homerum, qui dicit a Iunone rogatos esse deos in
            odium Troianorum; quod et Vergilius tetigit dicens «vos quoque Pergameae iam fas est
            parcere genti, dique deaeque omnes». Latenter autem defendit hac ratione Troianos, quod
            non suo merito eos insequebantur numina, sed Iunonis inpulsu. SAEVAE cum a iuvando dicta
            sit Iuno, quaerunt multi cur eam dixerit ‘saevam’, et putant temporale esse epitheton,
            quasi saeva circa Troianos, nescientes quod ‘saevam’ dicebant veteres magnam, ut Ennius
            «induta fuit saeva stola». Item Vergilius, cum ubique pium inducat Aeneam, ait «maternis
            saevus in armis Aeneas», id est ‘magnus’. MEMOREM IVNONIS OB IRAM constat multa in
            auctoribus inveniri per contrarium significantia: pro activis passiva, ut «pictis
            bellantur Amazones armis», pro passivis activa, ut «populatque ingentem farris acervum».
            Et haec varietas vel potius contrarietas invenitur etiam in aliis partibus orationis, ut
            sit adverbium pro adverbio, ut est «hoc tunc ignipotens caelo descendit ab alto» pro
            ‘huc’; et in participio, ut «et qua vectus Abas» pro ‘qua vehebatur’; et in nomine, ut
            ‘memorem Iunonis ob iram’ non ‘quae meminerat’, sed ‘quae in memoria erat’. De his autem
            haec tantum quae lecta sunt ponimus nec ad eorum exemplum alia formamus. </p>
        </div2>

        
<div2 n="5"><head>[schol. 5]</head>

          <p> MVLTA QVOQVE ET BELLO PASSVS duas coniunctiones separatas naturaliter nemo coniungit,
            sed hoc plerumque a poetis causa metri fit. Ergo hic una vacat, sicut alio loco
            «dixitque et proelia voce diremit». ‘Bello passus’ contra Turnum. DVM CONDERET VRBEM
            tres hic sunt significationes: aut enim ‘Troiam’ dicit quam, ut primum in Italiam venit,
            fecit Aeneas, de qua ait «castrorum in morem pennis atque aggere cingit» et alio loco
            Mercurius «nec te Troia capit» – Troiam autem dici quam primum fecit Aeneas et Livius in
            primo et Cato in Originibus testantur – dum enim haec fieret, ab agrestibus ob
            vulneratum regium cervum mota sunt bella; aut ‘Laurolavinium’, et significat ‘dum’
            ‘donec’ - tam diu enim dimicavit quam diu ad tempus faciendae civitatis veniret, id est
            donec Turnus occumberet; aut ‘Romam’, et est sensus ‘dum’ ‘dummodo’. </p>
        </div2>

        
<div2 n="6"><head>[schol. 6]</head>

          <p> INFERRETQVE DEOS LATIO Latium duplex est, unum a Tiberi usque ad Fundos, aliud inde
            usque ad Vulturnum. Denique ipse dixit «veteresque Latini» ideo, quia scit esse etiam
            novos, id est a Fundis usque ad Vulturnum. Latium autem dictum est quod illic Saturnus
            latuerit. ‘Inferretque deos Latio’ hoc est ‘in Latium’, et est figura usitata apud
            Vergilium. Quod enim per accusativum cum praepositione dicimus ille per dativum ponit
            sine praepositione, sicut alibi «it clamor caelo» pro ‘in caelum’. GENVS VNDE LATINVM si
            iam fuerunt Latini et iam Latium dicebatur, contrarium est quod dicit ab Aenea Latinos
            originem ducere. Prima est iucunda absolutio, ut ‘unde’ non referas ad personam, sed ad
            locum; namque ‘unde’ adverbium est de loco, non deductio a persona. Tamen Cato in
            Originibus hoc dicit, cuius auctoritatem Sallustius sequitur in bello Catilinae, «primo
            Italiam tenuisse quosdam qui appellabantur Aborigines. Hos postea adventu Aeneae
            Phrygibus iunctos Latinos uno nomine nuncupatos». Ergo descendunt Latini non tantum a
            Troianis sed etiam ab Aboriginibus. Est autem vera expositio haec. Novimus quod victi
            victorum nomen accipiunt; potuit ergo victore Aenea perire nomen ‘Latinum’. Sed volens
            sibi favorem Latii conciliare nomen ‘Latinum’ non solum illis non sustulit, sed etiam
            Troianis inposuit. Merito ergo illi tribuit quod in ipso fuerat ut posset perire. Vnde
            et ipse inducit in duodecimo libro rogantem Iunonem ne pereat nomen Latinum; item in
            execratione Didonis legimus «nec cum se sub leges pacis iniquae»; iniqua enim pax est in
            qua nomen amittit ille qui vicit. </p>
        </div2>

        
<div2 n="7"><head>[schol. 7]</head>

          <p> ALBANIQVE PATRES Albam ab Ascanio conditam constat, sed a quo incertum est, utrum a
            Creusae an a Laviniae filio; de qua re etiam Livius dubitat. Hanc autem cum evertisset
            Tullus Hostilius, omnes nobiles familias Romam transtulit. Et sciendum bene hunc ordinem
            semper servare Vergilium, ut ante dicat Latium, inde Albam, post Romam. Quod et hoc loco
            fecit et in quinto libro «priscos docuit celebrare Latinos» et deinde «Albani docuere
            suos, nunc maxima porro accepit Roma et patrium servavit honorem»; item in septimo libro
            «mos erat Hesperio in Latio quem protinus urbes Albanae coluere sacrum, nunc maxima
            rerum Roma colit». ATQVE ALTAE MOENIA ROMAE aut propter gloriam, aut propter aedificia
            ingentia aut quia in montibus conlocata est. </p>
        </div2>

        
<div2 n="8"><head>[schol. 8]</head>

          <p> MVSA MIHI CAVSAS MEMORA in tres partes dividunt poetae carmen suum: proponunt,
            invocant, narrant. Plerumque tamen duas res faciunt et ipsam propositionem miscent
            invocationi, quod in utroque opere Homerus fecit; namque hoc melius est. Lucanus tamen
            ipsum ordinem vertit; primo enim proposuit, inde narravit, postea invocavit, ut est «nec
            si te pectore vates accipio». Sane observandum est ut non in omnibus carminibus numen
            aliquod invocetur nisi cum aliquid ultra humanam possibilitatem requirimus. Hinc in Arte
            Poetica Horatius «nec deus intersit nisi dignus vindice nodus inciderit». Bene ergo
            invocat Vergilius; non enim poterat per se iram numinis nosse. Item in nono libro nisi
            adderet «Iuno vires animumque ministrat», quis crederet Turnum evasisse de castris? QVO
            NVMINE LAESO ‘quo’ ‘in quo’, ‘in qua causa’, et est septimus casus et communis elocutio;
            dicimus enim ‘quo te laesi’. Est et alia expositio. Namque Iuno multa habet numina: est
            Curitis quae utitur curru et hasta, ut est «hic illius arma, hic currus fuit»; est
            Lucina quae partibus praeest, ut «Iuno Lucina fer opem»; est regina, ut «quae divum
            incedo regina»; sunt et alia eius numina. Merito ergo dubitat quod eius laeserit numen
            Aeneas. Alii tamen dicunt separandum esse, ut de odio Iunonis non dubitet, quaerat autem
            quod aliud numen est laesum. ‘Quo numine laeso’ ideo trahitur in ambiguitatem et
            requirit in quo Iunonis numen laesit Aeneas, quia in ipsum certa non erant odia, sed in
            gentem propter causas paulo post dicendas. </p>
        </div2>

        
<div2 n="9"><head>[schol. 9]</head>

          <p> VOLVERE CASVS id est casibus volvi. Et est figura hypallage, quae fit quotienscumque
            per contrarium verba intelleguntur. Sic alibi «dare classibus austros», cum ventis naves
            demus, non navibus ventos; item «animumque labantem inpulit», hoc est impellendo fecit
            labantem. </p>
        </div2>

        
<div2 n="10"><head>[schol. 10]</head>

          <p> INSIGNEM PIETATE VIRVM quia patrem et deos penates de Troia sustulit. Et hic ostendit
            merito se invocasse musam. Nam si iustus est Aeneas, cur odio deorum laborat? </p>
        </div2>

        
<div2 n="11"><head>[schol. 11]</head>

          <p> TANTAENE ANIMIS CAELESTIBVS IRAE hic iam non de qualitate iracundiae sed de quantitate
            quaerit; nimia etenim ira est quae pietatis non habet considerationem. Et hoc quidem
            secundum Stoicos dicit. Sed miratur cur tantam. Nam Epicurei dicunt deos humana penitus
            non curare. ‘Tantaene’ quasi exclamatio est mirantis. ‘Animis caelestibus’ dis superis;
            nam apud inferos constat esse iracundiam, ubi sunt Furiae. </p>
        </div2>

        
<div2 n="12"><head>[schol. 12]</head>

          <p> VRBS ANTIQVA FVIT ‘urbs’ dicta ab orbe, quod antiquae civitates in orbem fiebant, vel
            a buri parte aratri, quo muri designabantur. Et ‘antiqua’ autem et ‘fuit’ bene dixit;
            namque et ante septuaginta annos urbis Romae condita erat, et eam deleverat Scipio
            Aemilianus. Quae autem nunc est postea a Romanis est condita; unde ‘antiquam’ accipe et
            ad conparationem istius quae nunc est, et Roma antiquiorem. TYRII TENVERE COLONI deest
            ‘quam’. Amant namque antiqui per epexegesin dicere quod nos interposito pronomine
            exprimimus. Item «est locus Hesperiam Grai cognomine dicunt» deest ‘quem’. ‘Coloni’
            autem dicuntur cultores advenae, et hos de Tyro constat venisse qui Carthaginem
            condiderunt. </p>
        </div2>

        
<div2 n="13"><head>[schol. 13]</head>

          <p> ITALIAM CONTRA constat tria latera habere Italiam, superi maris, inferi, Alpium; unde
            tollendi erroris causa adiecit ‘contra Tiberina ostia’, quae in infero mari sunt. LONGE
            valde. Sallustius «longe alia mihi mens est patres conscripti».</p>
        </div2>

        
<div2 n="14"><head>[schol. 14]</head>

          <p> DIVES OPVM modo tantum ‘dives’ dicimus, antiqui adiungebant cuius rei, ut «dives
            equum, dives pictai vestis et auri», iungentes tantum genetivo casui. STVDIISQVE
            ASPERRIMA BELLI causam ostendit mirabilem, dicens hos esse et bellicosos et divites, cum
            otiosa semper sit opulentia. Iure ergo hanc diligit Iuno et vult orbis regna sortiri.
            ‘Studiis’, non ‘studio’, quia ter rebellavit contra populum Romanum. </p>
        </div2>

        
<div2 n="15"><head>[schol. 15]</head>

          <p> FERTVR dicitur. Et ingenti arte Vergilius, ne in rebus fabulosis aperte utatur
            poetarum licentia, quasi opinionem sequitur et per transitum poetico utitur more. </p>
        </div2>

        
<div2 n="16"><head>[schol. 16]</head>

          <p> POSTHABITA non ‘contempta’, sed ‘in secundis habita’; namque in superiore versu dixit
            ‘magis’, ut etiam originali loco servetur adfectio. SAMO Sic Iuvenalis «et Samia
            genetrix quae delectatur harena». HIC ILLIVS ARMA figura creberrima adverbium pro
            adverbio posuit, praesentis loci pro absentis; debuit enim dicere ‘illic’. ‘Arma’
            instructam armis Iunonem in alio loco ipse testatur, ut «ferro accincta vocat».</p>
        </div2>

        
<div2 n="17"><head>[schol. 17]</head>

          <p> CVRRVS aut vere currum quo secundum Homerum in bello utitur, aut thensam significat,
            qua deorum simulacra portantur. ‘Thensa’ autem cum aspiratione dicitur <foreign xml:lang="grc">
              ἀπὸ τοῦ θείου</foreign>, id est a re divina. HIC ILLIVS ARMA, HIC
            CVRRVS FVIT quotienscumque nomina pluralis et singularis numeri conectuntur, respondemus
            viciniori, ut ecce hoc loco ‘currui’, non ‘armis’ respondit. Eadem et in diversis
            generibus est observatio, ut magis vicino, sive masculinum sit sive femininum
            respondeamus, ut puta ‘vir et mulier magna ad me venit’. Si autem plurali numero velimus
            uti, ad masculinum transeamus necesse est, ut ‘viri et mulieres magni ad me venerunt’.
          </p>
        </div2>

        
<div2 n="18"><head>[schol. 18]</head>

          <p> SIQVA ‘qua’ vacat et est ornatus causa positum, ut ‘que’ ‘tandem’ ‘gentium’ ‘locorum’
            et reliqua, ut «dixitque et proelia voce diremit». IAM TVM ex quo constituta est a
            Tyriis colonis. TENDITQVE FOVETQVE figurate dixit. Non iam regnum fovet, sed tendit et
            fovet, ut regnum esse possit. </p>
        </div2>

        
<div2 n="19"><head>[schol. 19]</head>

          <p> DVCI ductum iri. Infinitivi modi a passivo tempus praesens pro futuro posuit, verbum
            pro verbo, ut supra ostensum est. </p>
        </div2>

        
<div2 n="20"><head>[schol. 20]</head>

          <p> AVDIERAT a Iove aut a Fatis. Non enim omnia numina habent divinandi facultatem.
            Denique ne ipse quidem Apollo sua sponte divinat, ut est «quae Phoebo pater omnipotens,
            mihi Phoebus Apollo praedixit». Et perite ‘audierat’; in Ennio enim inducitur «Iuppiter
            promittens Romanis excidium Carthaginis». TYRIAS ARCES Carthaginem dicit, quam Tyrii
            condiderunt. OLIM quandoque. Et tria tempora significat: praeteritum, ut «olim arbos,
            nunc artificis manus aere decoro inclusit patribusque dedit gestare Latinis»; praesens,
            ut «tunditur olim fluctibus»; futurum, ut «nunc olim quocumque dabunt se tempore
            vires».</p>
        </div2>

        
<div2 n="21"><head>[schol. 21]</head>

          <p> HINC POPVLVM LATE REGEM a Romanis. Laudat autem eorum imperium dicendo ‘populum
            regem’. SVPERBVM nobilem, ut «ceciditque superbum Ilium».</p>
        </div2>

        
<div2 n="22"><head>[schol. 22]</head>

          <p> VENTVRVM EXCIDIO ad excidium. Nota figura. LIBYAE Carthaginis, et provinciam pro
            civitate posuit. Dicta autem Libya vel quod inde Libs fiat, hoc est Africus; vel, ut
            Varro ait, quasi <foreign xml:lang="grc">ΑΙΠΙΥΙΑ</foreign>, id est egens pluviae. Sic
            Sallustius «caelo terraque penuria aquarum». VOLVERE PARCAS a filo traxit ‘volvere’; una
            enim loquitur, altera scribit, alia fila deducit. Et dictae sunt Parcae <foreign xml:lang="grc">
              κατὰ ἀντίφρασιν</foreign>, quod nulli parcant, sicut lucus a non
            lucendo, bellum a nulla re bella. </p>
        </div2>

        
<div2 n="23"><head>[schol. 23]</head>

          <p> ID METVENS de futuro timor est, odium de praeteritis. Metuebat ergo Carthagini, odium
            autem habebat propter causas sequentes. Et est de utroque exemplum «conveniunt quibus
            aut odium crudele tyranni aut metus acer erat». VETERIS BELLI quantum ad Vergilium
            pertinet, antiqui; si ad Iunonem referas, diu gesti. Tunc autem ad personam referendum
            est, cum ipsa loquitur; quod si nulla persona sit, ad poetam refertur. Nunc ergo
            ‘veteris’ ex persona poetae intellegendum. Sic ipse in alio loco «mirantur dona Aeneae,
            mirantur Iulum flagrantisque dei vultus» partem ad se rettulit, partem ad Tyrios, qui
            deum esse nesciebant. SATVRNIA antonomasia est, non epitheton; quae fit quotiens pro
            proprio nomine ponitur quod potest esse cum proprio nomine et epitheton dici. </p>
        </div2>

        
<div2 n="24"><head>[schol. 24]</head>

          <p> PRIMA atqui Hercules prior contra Troianos pugnavit; unde modo ‘prima’ ‘princeps’
            accipienda est. Nam poeta plerumque significationem nominum dat participiis, vel contra,
            ut «volventibus annis»; significat enim ‘volubilibus’. Hac licentia et in hoc nomine
            usus est, ut ‘primam’ pro ‘principe’ poneret. AD TROIAM ‘ad’ et ‘apud’ accusativae sunt
            praepositiones, sed ‘apud’ semper ‘in loco’ significat, ‘ad’ et ‘in loco’ et ‘ad locum’,
            ut «ad quem tum Iuno supplex his vocibus usa est», et Cicero «decem fiscos ad senatorem
            quendam relictos», item «ad Marcum Laecam te habitare velle dixisti». CARIS ARGIS illic
            enim eam coli omnibus notum est. ‘Argos’ autem in numero singulari generis neutri est,
            ut Horatius «aptum dicet equis Argos ditesque Mycenas», in plurali numero masculini, ut
            ‘hi Argi’. Ceterum derivatio nominis ‘Argivos’ facit, non ‘Argos’. </p>
        </div2>

        
<div2 n="25"><head>[schol. 25]</head>

          <p> CAVSAE IRARVM nunc de praeteritis loquitur. </p>
        </div2>

        
<div2 n="26"><head>[schol. 26]</head>

          <p> ALTA MENTE REPOSTVM secreta, recondita. ‘Repostum’ autem syncope est; unam enim de
            medio syllabam tulit. Sed cum omnes sermones aut integri sint aut pathos habeant, hi qui
            pathos habent ita ut lecti sunt debent poni, quod etiam Maro fecit; nam et «repostus» et
            «porgite» de Ennio transtulit; integris autem et ipsis utimur et eorum exemplo aliis.
          </p>
        </div2>

        
<div2 n="27"><head>[schol. 27]</head>

          <p> IVDICIVM PARIDIS nota fabula, Paridem pro Venere contra Iunonem Minervamque iudicasse.
            SPRETAEQVE INIVRIA FORMAE epexegesis est - hoc enim fuit iudicium Paridis - ut ‘que’
            particula vacet, sicut illo loco «dixitque et proelia voce diremit». Licet multi
            separent dicentes aliud esse; numquam enim coniunctio ponitur nisi inter duas res. Et
            ‘spretae formae’ referunt ad Antigonen, Laomedontis filiam, quam a Iunone propter formae
            adrogantiam in ciconiam constat esse conversam. </p>
        </div2>

        
<div2 n="28"><head>[schol. 28]</head>

          <p> ET GENVS INVISVM propter Dardanum, Electrae paelicis filium, a quo origo Troiana
            deducitur. RAPTI stuprati, ut est «rapta Garamantide nympha» et «raptas sine more
            Sabinas». GANYMEDIS HONORES Troi, regis Troianorum, filii. ‘Honores’ autem dixit vel
            propter ministerium poculorum, remota Hebe, Iunonis filia, quod exhibuit diis vel quod
            inter sidera conlocatus aquarii nomen accepit. </p>
        </div2>

        
<div2 n="29"><head>[schol. 29]</head>

          <p> HIS ACCENSA SVPER ‘his super’ aut de his, aut super metum Carthaginis his quoque
            accensa. </p>
        </div2>

        
<div2 n="30"><head>[schol. 30]</head>

          <p> RELLIQVIAS ut stet versus geminavit l, nam in prosa ‘reliquias’ dicimus. ATQVE INMITIS
            ACHILLI bene secundum Homerum segregat duces a populo; sic Aeneas in secundo post omnium
            casum Priami separavit interitum, ut «forsitan et Priami fuerint quae fata requiras».
            ‘Inmitem’ autem dixit etiam circa extinctum crudelem. ‘Achilli’ propter <foreign xml:lang="grc">
              ὁμοιοτέλευτον</foreign> detraxit s litteram, quae plerumque pro sibilo
            habetur non solum necessitatis sed etiam euphoniae causa, ut Sallustius «a principio
            urbis ad bellum Persi Macedonicum». Detrahitur autem s tertiae declinationis genetivo.
          </p>
        </div2>

        
<div2 n="32"><head>[schol. 32]</head>

          <p> ACTI FATIS si odio Iunonis fatigabantur, quo modo dicit ‘acti fatis’? Sed hoc ipsum
            Iunonis odium fatale est. Laborat enim Vergilius nihil Troianorum meritis, sed omnia
            fatis adscribere. Est et alter sensus; nam fatum voluntatem legimus, ut «fatis Iunonis
            iniquae», id est voluntate, ut hic intellegamus, ‘agebantur fatis Iunonis’, id est
            voluntate. MARIA OMNIA CIRCVM in fine accentum ponimus contra morem Latinum, sed
            corruptio hoc facit; namque praepositio postposita corrupta est sine dubio. </p>
        </div2>

        
<div2 n="33"><head>[schol. 33]</head>

          <p> MOLIS difficultatis. ROMANAM CONDERE GENTEM latenter ostendit hinc odium Iunonis
            Aenean pertulisse, quod Romanae gentis auctor extabat. </p>
        </div2>

        
<div2 n="34"><head>[schol. 34]</head>

          <p> VIX hoc loco ‘mox’ significat vel ‘statim’. E CONSPECTV SICVLAE TELLVRIS ut adhuc de
            Sicilia possent videri. </p>
        </div2>

        
<div2 n="35"><head>[schol. 35]</head>

          <p> LAETI vel ‘alacres’ et ‘veloces’, ut est «et laetus Eois Eurus equis», item «et virgea
            laetus pabula», id est ‘festinus cum intentione’; vel re vera ‘laeti’, quamquam
            incongruum sit post Anchisae mortem. Sed et interitus senum minus doletur, et ‘magis
            laetos’ intellegendum est, ut sit causa maior iracundiae. Sic enim et in septimo Iuno
            irascitur, ubi «laetum Aenean Siculo prospexit ab usque Pachyno». SALIS maris, secundum
            Homerum. Salem autem quo utimur singulari numero tantum dicimus; cum ‘iocos’
            significamus, pluralem tantum ponimus numerum, ut Lucanus «non soliti lusere sales».
            Aliquando etiam ‘urbanitatem’ per singularem numerum significamus, ut Terentius «qui
            habet salem, quod in te est», id est quae res in te est, masculini enim generis est, non
            neutri; et neutra triptota sunt, nec ab hoc accusativo nominativus esse potest ‘hoc
            salem’. </p>
        </div2>

        
<div2 n="36"><head>[schol. 36]</head>

          <p> VVLNVS de praeterito ‘dolorem’ dixit, de futuro ‘metum’, ad utrumque ‘vulnus’
            rettulit. </p>
        </div2>

        
<div2 n="37"><head>[schol. 37]</head>

          <p> HAEC SECVM subaudimus ‘locuta est’, deest enim. Et hoc fictum est, ut superius
            diximus. Vnde enim hoc sciret poeta? Bene autem inpatientiam doloris ostendit detrahendo
            ei solatia, ut in quarto solam inducit Didonem «en quid ago?». MENE ‘ne’ non vacat,
            significat enim ‘ergo’ et est coniunctio rationalis. INCEPTO DESISTERE tolerabilius enim
            est non inchoare quam incepta deserere. ‹VICTAM› sic et in septimo
            «vincor ab Aenea».</p>
        </div2>

        
<div2 n="38"><head>[schol. 38]</head>

          <p> NEC POSSE ITALIA detraxit more suo praepositionem provinciae; non enim dixit ‘de
            Italia’, sed ‘Italia’. </p>
        </div2>

        
<div2 n="39"><head>[schol. 39]</head>

          <p> QVIPPE VETOR FATIS re vera, inquit, fata me prohibent. Ergo Iuno ignorat vim fatorum.
            Sed hoc non possumus dicere, quia superius lectum est «si qua fata sinant» et
            «audierat». Hoc ergo est: omnis res hominum aut ex nostra voluntate descendit, ut puta
            ‘sedere’, ‘surgere’, aut ex fati necessitate, ut ‘nasci’, ‘mori’; aut ex deorum
            voluntate, ut ‘navigare’, ‘honoribus frui’. Nunc de navigatione agitur; et bene
            invidiose, quasi etiam huius rei potestatem ei possint fata detrahere. Est et alter
            latens sensus, ut speret se regina contra exulum fata posse aliquid, si Minervae numen
            inferius valuit contra fata victorum. PALLASNE Minerva <foreign xml:lang="grc">ἀπὸ τοῦ
              πάλλειν τὸ δόρυ</foreign>, id est ab hastae concussione, vel quod Pallantem giganta
            occiderit. CLASSEM ad invidiam posuit, ut pro ‘una navi’ ‘classem’ dicat. Sic Venus
            «navibus infandum amissis», cum Orontes solus perisset. Aut re vera ‘unam navem’
            significat, ut Horatius «me vel extremos Numidarum in agros classe releget»; classis
            enim dicta est <foreign xml:lang="grc">ἀπὸ τῶν κάλων</foreign>, id est a lignis, unde et
            calones dicuntur qui ligna militibus portant, et <foreign xml:lang="grc">
              καλοπόδια</foreign>. </p>
        </div2>

        
<div2 n="40"><head>[schol. 40]</head>

          <p> POTVIT ad illud refertur quod superius dixit «nec posse».</p>
        </div2>

        
<div2 n="41"><head>[schol. 41]</head>

          <p> VNIVS ‹OB NOXAM› in istis sermonibus ‘unius’ ‘illius’ ‘ipsius’
            naturaliter media producitur syllaba, sed cum opus est corripitur hac excusatione: nam
            quotiens vocalem longam vocalis sequitur, ei vires detrahit, ut est «insulae Ionio in
            magno» et «sub Ilio alto». Et ob hoc mutant accentum; in Latino enim sermone cum
            paenultima corripitur antepaenultima habet accentum, ut hoc loco ‘unius ob noxam’ et
            contra «unius ob iram prodimur». ‘Noxam’ pro ‘noxiam’. Et hoc interest inter noxam et
            noxiam, quod ‘noxia’ culpa est, ‘noxa’ autem poena. FVRIAS amorem, ut in Bucolicis «seu
            quicumque furor». OILI Oilei. Et non vacat; nam et duo Aiaces fuerunt, et ambo
            furuerunt, sed ira Telamonius, hic amore. Et est graeca figura, si dicamus ‘Aeneas
            Anchisae’ et subaudiamus ‘filius’. Hac autem figura utimur circa patres et circa maritos
            tantum, ut Vergilius «Deiphobe Glauci», id est ‘filia’, et «Hectoris Andromache», id est
            ‘uxor’. </p>
        </div2>

        
<div2 n="42"><head>[schol. 42]</head>

          <p> IPSA bene ‘ipsa’; dulcis enim est propria manu quaesita vindicta. Vnde plus dolet Iuno
            alienis se viribus niti, ut Aeoli vel inferorum, sicut ipsa «flectere si nequeo superos,
            Acheronta movebo». RAPIDVM velocem, ut est «cum rapidus sol nondum hiemem contingit
            equis, iam praeterit aestas» item «rapidive potentia solis». IACVLATA in libris
            Etruscorum lectum est iactus fulminum ‘manubias’ dici et certa esse numina possidentia
            fulminum iactus, ut Iovem Vulcanum Minervam. Cavendum ergo est ne aliis hoc numinibus
            demus. E NVBIBVS secundum physicos qui dicunt conlisione nubium fulmen creari. </p>
        </div2>

        
<div2 n="43"><head>[schol. 43]</head>

          <p> RATES abusive, ‘naves’; nam proprie rates sunt conexae invicem trabes. </p>
        </div2>

        
<div2 n="44"><head>[schol. 44]</head>

          <p> ILLVM auctorem scilicet criminis. EXSPIRANTEM FLAMMAS non animam dicit ‘flammas’, sed
            cum anima fulminis flammas vomentem. Et ut superius pleno nomini adiecit ‘opum’, id est
            «dives opum», sic hic verbo; cum enim plenum sit ‘exspirantem’, addidit ‘flammas’, ut
            alio loco ‘animas’, ut «confixi exspirant animas».</p>
        </div2>

        
<div2 n="45"><head>[schol. 45]</head>

          <p> TVRBINE volubilitate ventorum. SCOPVLO saxo eminenti. ‘Scopulus’ autem aut a
            speculando dictus est, aut a tegimento navium, <foreign xml:lang="grc">ἀπὸ τοῦ
              σκεπάζειν</foreign>. Contigerunt autem ista circa Caphereum montem Euboeae. </p>
        </div2>

        
<div2 n="46"><head>[schol. 46]</head>

          <p> AST EGO nunc comparat singula. Et, ne leve esset quod dixerat ‘ego’, addidit ‘deorum
            regina’; sic Sallustius «vos autem, hoc est populus Romanus». INCEDO ‘incedere’ proprie
            est nobilium personarum. </p>
        </div2>

        
<div2 n="47"><head>[schol. 47]</head>

          <p> ET SOROR ET CONIVNX physici Iovem aetherem, id est ignem volunt intellegi, Iunonem
            vero aërem, et, quoniam tenuitate haec elementa paria sunt, dixerunt esse germana. Sed
            quoniam Iuno, hoc est aër, subiectus est igni, id est Iovi, iure superposito elemento
            mariti traditum nomen est. Iovem autem a iuvando dixerunt; nulla enim res sic fovet
            omnia quemadmodum calor. TOT ANNOS licenter in istis elocutionibus et accusativo et
            ablativo utimur. Dicimus enim et ‘tota nocte legi’ et ‘totam noctem legi’. Honestior
            tamen elocutio est per accusativum. </p>
        </div2>

        
<div2 n="48"><head>[schol. 48]</head>

          <p> ET QVISQVAM non Troianorum, sed omnium generaliter. </p>
        </div2>

        
<div2 n="49"><head>[schol. 49]</head>

          <p> PRAETEREA postea, ut «praeterea vidit, nec portitor Orci amplius obiectam passus
            transire paludem».</p>
        </div2>

        
<div2 n="50"><head>[schol. 50]</head>

          <p> TALIA FLAMMATO quod superius intermiserat nunc reddidit; nam dixerat superius «haec
            secum», et modo ait ‘volutans’, id est ‘cogitans’. </p>
        </div2>

        
<div2 n="51"><head>[schol. 51]</head>

          <p> NIMBORVM ‘nimbi’ nunc ventos significant, plerumque nubes, vel pluvias; ergo prout
            locus fuerit intellegamus. Proprie tamen ‘nimbi’ vocantur repentinae et praecipites
            pluviae; nam pluvias dicimus lentas et iuges. LOCA FETA nunc ‘plena’, ut alio loco «feta
            armis». Sciendum est autem ‘fetam’ dici et ‘gravidam’ et ‘partu liberatam’, ut «fecerat
            et viridi fetam Mavortis in antro»; enixam autem eam fuisse lac, quod pueris
            praebebatur, ostendit. Item ‘fetam’ ‘gravidam’ illo loco ostendit, «non insueta graves
            temptabunt pabula fetas». Ergo, quia ‘feta’ medius sermo est, bene hoc loco epitheto
            discrevit, dicens ‘graves fetas’, ut ‘bonum facinus’ et ‘malum facinus’ dicimus, ‘bonum
            venenum’ et ‘malum venenum’. AVSTRIS figura est celebrata apud Vergilium, et est species
            pro genere. Legerat apud Ennium «furentibus ventis», sed quasi asperum fugit et posuit
            ‘austris’ pro ‘ventis’. </p>
        </div2>

        
<div2 n="52"><head>[schol. 52]</head>

          <p> AEOLIAM VENIT novem insulae, quae sunt post fretum Siciliae, appellantur Aeoliae ab
            Aeolo rege, Hippotae filio, licet habeant et propria nomina. Vnde et Vergilius ait
            «Aeoliam Liparen». Poetae quidem fingunt hunc regem esse ventorum, sed, ut Varro dicit,
            rex fuit insularum, ex quarum nebulis et fumo Vulcaniae insulae praedicens futura flabra
            ventorum ab imperitis visus est ventos sua potestate retinere. HIC illic, ut superius
            «hic currus fuit». VASTO ANTRO physica ratione hoc fingit poeta; naturale enim est ut
            loca concava plena sint ventis. </p>
        </div2>

        
<div2 n="53"><head>[schol. 53]</head>

          <p> LVCTANTES elaborantes egredi. SONORAS graves sonis . Et est tempestatis epitheton.
            Ordo autem talis est, ‘Aeolus ventos et tempestates sonoras vasto antro premit’. </p>
        </div2>

        
<div2 n="54"><head>[schol. 54]</head>

          <p> AC VINCLIS ET CARCERE FRENAT translatio est per poeticam licentiam facta. Carcer autem
            est undecumque prohibemur exire, dictus quasi ‘arcer’ ab arcendo. Locum autem in quo
            servantur noxii ‘carcerem’ dicimus numero tantum singolari, unde vero erumpunt
            quadrigae, ‘carceres’ dicimus numero tantum plurali, licet
              ‹singularem› plerumque usurpet poeta, ut est «ruuntque effusi
            carcere currus».</p>
        </div2>

        
<div2 n="55"><head>[schol. 55]</head>

          <p> ILLI INDIGNANTES hic aperte ostendit quid sit ‘luctantes’. MAGNO CVM MVRMVRE MONTIS
            non circum montis claustra, sed cum magno montis murmure fremebant. Et est maior sensus:
            sic fremebant ut etiam antra possent sonare. </p>
        </div2>

        
<div2 n="56"><head>[schol. 56]</head>

          <p> CELSA ARCE secundum quod superius diximus. Venti enim melius deprehenduntur ex alto.
            SEDET non otiatur, sed curat; apud antiquos enim ‘sedet’ ‘considerat’ significabat, ut
            alio loco ait «Turnus sacrata valle sedebat».</p>
        </div2>

        
<div2 n="57"><head>[schol. 57]</head>

          <p> MOLLITQVE ANIMOS id est ventos <foreign xml:lang="grc">ἀπὸ τοῦ ἀνέμων</foreign>, ut
            ipse alibi «quantum ignes animaeque valent» et Horatius «inpellunt animae lintea
            Thraciae». ‘Mollit’ autem ideo dixit, ut per transitum ostenderet vitia naturae nulla
            ratione mutari, sed mitigari aliquatenus posse. </p>
        </div2>

        
<div2 n="58"><head>[schol. 58]</head>

          <p> MARIA AC TERRAS CAELVMQVE PROFVNDVM atqui quattuor elementa sunt, terra aqua aër
            aether. Sed hoc loco rite praetermisit aetherem, quia venti non turbant superiora, ut
            ait Lucanus «pacem summa tenent», sed aut terras aut maria aut aërem. Nam ‘caelum’ hoc
            loco pro aëre posuit, ut Lucretius «in hoc caelo qui dicitur aër».</p>
        </div2>

        
<div2 n="59"><head>[schol. 59]</head>

          <p> FERANT auferant. Et est aphaeresis. RAPIDI veloces, ut supra. VERRANTQVE ‘verrere’ est
            trahere, a rete, quod ‘verriculum’ dicitur. Est autem principalitas verbi ‘verro’
            ‘verris’, praeteritum ‘versi’, unde et fit participium ‘versus’; hinc Vergilius «et
            versa pulvis inscribitur hasta», id est tracta. </p>
        </div2>

        
<div2 n="61"><head>[schol. 61]</head>

          <p> ID METVENS timens. Ergo Iuppiter timet non sibi, sed elementis, ne turbentur eruptione
            ventorum, ut si bellorum tempore dicas virum fortem timere non sibi, sed liberis suis.
            MOLEMQVE ET MONTES id est molem montis. Et est figura, ut una res in duas dividatur,
            metri causa interposita coniunctione, ut alio loco «pateris libamus et auro», id est
            pateris aureis. </p>
        </div2>

        
<div2 n="62"><head>[schol. 62]</head>

          <p> FOEDERE modo lege, alias pace quae fit inter dimicantes. ‘Foedus’ autem dictum vel a
            fetialibus, id est sacerdotibus per quos fiunt foedera, vel a porca foede, hoc est
            lapidibus, occisa, ut ipse «et caesa iungebant foedera porca».</p>
        </div2>

        
<div2 n="63"><head>[schol. 63]</head>

          <p> ET PREMERE ET LAXAS SCIRET DARE IVSSVS HABENAS permansit in translatione. ‘Iussus’
            autem ob hoc posuit, quia suo nihil facit imperio - nam tolle hoc, et maior est omnibus
            dis, si ad eius voluntatem possunt elementa confundi; ut ipse Aeolus «mihi iussa
            capessere fas est». Simul ventorum ostenditur vis, quibus parum fuerat montem superponi,
            nisi et regem acciperent, qui ipse quoque alieno pareret imperio. </p>
        </div2>

        
<div2 n="64"><head>[schol. 64]</head>

          <p> AD apud quem, ut supra. </p>
        </div2>

        
<div2 n="65"><head>[schol. 65]</head>

          <p> AEOLE rhetoricum est in omni petitione haec observare, ut possit praestare qui
            petitur, id est ut sit possibilitas, ut sit res iusta quae petitur, ut habeat modum
            petitio, ut sequatur remuneratio. Et sciendum est secundum hunc ordinem omnes petitiones
            formare Vergilium, ut in hoc loco possibilitas est «et mulcere dedit fluctus et tollere
            vento’, iusta petitio est «gens inimica mihi» - omne enim quod contra inimicos petimus
            iustum est - modus petitionis est «et dissice corpora ponto», remuneratio «sunt mihi bis
            septem praestanti corpore nymphae». AEOLE INCVTE VIM VENTIS Ordo ipse est. Et est figura
            parenthesis. Inter parenthesin et ellipsin hoc interest, quod parenthesis est quotiens
            remota de medio sententia integer sermo perdurat; plenum namque est ‘Aeole incute vim
            ventis’, item «Aeneas rapidum ad naves praemittit Achatem». Ellipsis autem est quotiens
            remotis interpositis deest aliquid, ut est «quos ego – post mihi non simili poena»;
            deest enim ‘adfligam’. DIVVM PATER ATQVE HOMINVM REX periphrasis est, id est
            circumlocutio. </p>
        </div2>

        
<div2 n="66"><head>[schol. 66]</head>

          <p> ET MVLCERE DEDIT FLVCTVS ET TOLLERE VENTO aliud pendet ex alio; nam qui potest mulcere
            potest et tollere, id est erigere in tempestatem. </p>
        </div2>

        
<div2 n="67"><head>[schol. 67]</head>

          <p> GENS sermo hic et nationem significat et familiam, sed nunc ad utrumque potest
            referri; Nam aut ad familiam Aeneae aut ad Troianam gentem refertur. TYRRHENVM Tyrrhenum
            mare dictum est vel quod Tusciam adluit, id est Tyrrheniam, vel a Tyrrhenis nautis qui
            se in hoc mare praecipitaverunt. Namque hoc habet fabula, dormientem in litore Liberum
            patrem puerum nautas abstulisse Tyrrhenos, qui, cum esset experrectus in navi, quo
            duceretur rogavit. Responderunt illi, quo vellet. Liber ait ad Naxum insulam sibi
            sacratam. At coeperunt alio vela deflectere, quam ob rem iratum numen tigres sibi
            sacratas iussit videri, quo terrore se illi in fluctus dedere praecipites. NAVIGAT
            AEQVOR figura Graeca est; nos enim dicimus ‘per aequor navigat’. Similiter etiam alio
            loco «terram, mare, sidera iuro», cum Latinitas exigat ut addatur praepositio. Et non
            vacat quod ‘Tyrrhenum’ addidit; videtur enim dicere iam eis Italiam esse vicinam. </p>
        </div2>

        
<div2 n="68"><head>[schol. 68]</head>

          <p> ILIVM IN ITALIAM PORTANS id est res Ilienses. Et invidiose dicit ‘Ilium’, quasi ipsam
            cernat civitatem cum Troianos aspexerit. VICTOSQVE PENATES tacite occurrit quaestioni:
            portat quidem deos, sed victos id est contemnendos. </p>
        </div2>

        
<div2 n="69"><head>[schol. 69]</head>

          <p> INCVTE VIM VENTIS duplex sensus est; ‘incute’ enim si ‘inice’ significat, ‘ventis’
            dativus est casus; si autem ‘fac’, septimus casus est, et erit sensus: ‘fac vim Troianis
            per ventos’. SVBMERSASQVE OBRVE PVPPES ordo est in sensu confusus; ante enim est ut
            obruantur fluctibus, et sic submerguntur. Tota autem Iunonis petitio in sequentibus
            explanatur. </p>
        </div2>

        
<div2 n="70"><head>[schol. 70]</head>

          <p> CORPORA PONTO tam virorum quam navium, ut ipse alio loco cum de navibus loqueretur «et
            toto descendit corpore pestis». Sciendum sane est artem hanc esse petitionis, ut minora
            impetrare cupientes maiora poscamus. Quod etiam nunc Iuno facit. Scit namque se fatis
            obstare non posse, sed hoc agit, ut eos arceat ab Italia. </p>
        </div2>

        
<div2 n="71"><head>[schol. 71]</head>

          <p> SVNT MIHI BIS SEPTEM non sine ratione Iuno nymphas dicitur sua potestate retinere;
            ipsa est enim aër, de quo nubes creantur, ut est «atque in nubem cogitur aër», ex
            nubibus aquae, quas nymphas esse non dubium est. Ideo autem nympham Aeolo pollicetur,
            quia ventorum rex est, qui aquae motu creantur. Bene ergo ei iungitur origo ventorum.
            Sane notant Vergilium critici quia marito promittit uxorem; quod excusat regia licentia,
            ut Sallustius «denas alii alii plures habent, sed reges eo amplius». PRAESTANTI CORPORE
            NYMPHAE bene etiam istas laudat, ut maior sit in Deiopea pulchritudinis gloria.
            Laudabilius enim est superare laudatos, ut ipse ad maiorem Aeneae gloriam laudat et
            Turnum. Harum autem quattuordecim nomina, ut quidam volunt, in Georgicis invenimus. </p>
        </div2>

        
<div2 n="73"><head>[schol. 73]</head>

          <p> CONVBIO IVNGAM conubium est ius legitimi matrimonii. Et bene ‘conubio iungam’ dixit,
            ut hanc ab aliis segregaret quae a regibus sine lege habentur. Solent enim reges inter
            plures uni praecipuum dare nomen uxoris. Et ‘conubio’ ‘nu’ brevem posuit, cum
            naturaliter longa sit. ‘Nubo’ enim, unde habet originem, longa est. Sed est tropus
            systole, qui fit quotienscumque longa corripitur syllaba propter metri necessitatem.
            Ipse alio loco longam posuit, ut est «Hectoris Andromache Pyrrhin conubia servas?», item
            «cuique loci leges dedimus, conubia nostra reppulit» et «per conubia nostra» et
            «Nomadumque petam conubia supplex». Sciendum tamen est quia plerumque in compositione
            vel derivatione principalitatis natura corrumpitur. CONVBIO IVNGAM STABILI PRORPIAMQVE
            DICABO multa in unum contulit versum quae Iuno promittit: dicendo enim ‘conubio’,
              ‹nuptam› ostendit legitimam; dicendo ‘stabili’, longam promittit
            concordiam, id est quae divortio careat; dicendo ‘propriam’, adulterii removet
            suspicionem. Quod autem adiecit ‘dicabo’, obsequentem eam fore demonstrat. In usu enim
            est ut dicamus, ‘sacerdos dicatus est numini’, hoc est ad obsequium datus est. </p>
        </div2>

        
<div2 n="74"><head>[schol. 74]</head>

          <p> MERITIS praestitis, ut alibi «nec te regina negabo promeritam», id est praestitisse.
            Et alterum pendet ex altero; meritum enim non nisi ex praestantis descendit beneficio.
          </p>
        </div2>

        
<div2 n="75"><head>[schol. 75]</head>

          <p> PVLCHRA PROLE notanda tamen figura; frequenter enim hac utitur. Nam quod nos per
            genetivum singularem dicimus antiqui per septimum dicebant, ut hoc loco ‘parentem
            pulchra prole’, id est pulchrae prolis. Et simpliciter intellegendum est; errant namque
            qui dicunt ideo ‘pulchra’ dixisse, propter Canacen et Macareum in se invicem turpissimos
            fratres. Illi enim alterius Aeoli filii fuerunt. </p>
        </div2>

        
<div2 n="76"><head>[schol. 76]</head>

          <p> AEOLVS HAEC CONTRA subaudis ‘dixit’, quod ex posterioribus intellegitur, ut supra
            notavimus. REGINA inferioris personae reverentia est maiorem meritis appellare, non
            nomine; contra maioris est minorem nomine tantum vocare. Qui ordo non nisi per
            indignationem corrumpitur, ut in duodecimo Sages in extremis rebus Turnum non regem
            vocat, ut «ruitque inplorans nomine Turnum», et alibi de Aristaeo «et te crudelem nomine
            dicit».</p>
        </div2>

        
<div2 n="77"><head>[schol. 77]</head>

          <p> EXPLORARE deliberare; superius namque multa poposcerat Iuno. Hoc ergo dicit, ‘tuum est
            deliberare quid velis’. MIHI IVSSA CAPESSERE FAS EST figura est litotes, quae fit
            quotienscumque minus dicimus et plus significamus per contrarium intellegentes, ut hoc
            loco non ait ‘licet mihi implere quae praecipis’, sed ‘nefas est non implere quae
            iusseris’. Item «munera nec sperno», id est libenter accipio. </p>
        </div2>

        
<div2 n="78"><head>[schol. 78]</head>

          <p> TV MIHI QVODCVMQVE HOC REGNI rediit ad physicam rationem. Nam motus aëris, id est
            Iunonis, ventos creat, quibus Aeolus praeest. Dicendo autem ‘quodcumque’ aut verecunde
            ait, ne videatur adrogans, aut latenter paene iocatur poeta; quis enim potest ventos, id
            est rem inanem, tenere? IOVEMQVE CONCILIAS hysteroproteron in sensu. Non enim Iuppiter
            conciliatur Aeolo, sed Aeolus Iovi, quasi superiori. Conciliantur autem novi,
            reconciliantur antiqui. </p>
        </div2>

        
<div2 n="79"><head>[schol. 79]</head>

          <p> TV DAS EPVLIS ACCVMBERE DIVVM hoc est, ‘tu me deum facis’. Duplici enim ratione
            divinos honores meremur, dearum coniugio et convivio deorum. Vnde et in Bucolicis «nec
            deus hunc mensa, dea nec dignata cubili est».</p>
        </div2>

        
<div2 n="81"><head>[schol. 81]</head>

          <p> HAEC VBI DICTA et a Iunone et ab Aeolo. CAVVM ordo est, ‘conversa cuspide cavum montem
            in latus inpulit’. Et alibi «in latus inque feri curvam conpagibus alvum contorsit».
            Quasi in rem quae facile cedit ictui. </p>
        </div2>

        
<div2 n="82"><head>[schol. 82]</head>

          <p> AGMINE vel impetu vel multitudine. ‘Agmen’ enim polysemus sermo est. Nam impetum
            significat, ut «illi agmine certo Laocoonta petunt», multitudinem, ut «vocat agmina
            saeva sororum». Etiam incedentem exercitum ‘agmen’ vocamus. </p>
        </div2>

        
<div2 n="83"><head>[schol. 83]</head>

          <p> PORTA omnis exitus ‘porta’ dicitur quasi qua potest vel inportari vel exportari
            aliquid. TVRBINE vi ventorum. Et sciendum est quod, quando appellativum est, ‘turbinis’
            facit, sed si sit nomen proprium, ‘Turbonis’ facit, ut Horatius «Turbonis in armis».</p>
        </div2>

        
<div2 n="85"><head>[schol. 85]</head>

          <p> EVRVSQVE NOTVSQVE cardinales quattuor venti sunt, de quibus nunc tres ponit; paulo
            post unum quem omiserat reddit, ut «stridens aquilone procella». PROCELLIS procella est
            vis venti cum pluvia, dicta ‘procella’ ab eo, quod omnia percellat. </p>
        </div2>

        
<div2 n="87"><head>[schol. 87]</head>

          <p> INSEQVITVR CLAMORQVE VIRVM quia praecesserat ventorum sonus, quem et ipsum clamorem
            possumus dicere. STRIDORQVE RVDENTVM proprie; nam in funibus stridor est. </p>
        </div2>

        
<div2 n="89"><head>[schol. 89]</head>

          <p> TEVCRORVM EX OCVLIS numquam enim totum caelum nubibus tegitur, sed illa pars contra
            quam flaverint venti. Quod autem dixit diem eripi, ad videntum oculos rettulit, non ad
            naturam. NOX INCVBAT ‘nox’ dicta quod oculis noceat. ‘Incubat’ autem ideo dixit, quod
            alienum tempus invasit. Nam ‘incubare’ proprie dicitur ‘per vim rem alienam velle
            tenere’. </p>
        </div2>

        
<div2 n="90"><head>[schol. 90]</head>

          <p> POLI axes, id est extremae partes caeli. AETHER aetherem hoc loco pro aëre posuit;
            nubes enim, unde et fulmina, aëris sunt, non aetheris. Et frequenter Vergilius duo ista
            confundit. </p>
        </div2>

        
<div2 n="91"><head>[schol. 91]</head>

          <p> INTENTANT minantur. OMNIA autem ad superiora rettulit. </p>
        </div2>

        
<div2 n="92"><head>[schol. 92]</head>

          <p> EXTEMPLO ilico. Et est augurum sermo. ‘Templum’ enim dicitur locus manu designatus in
            aëre, post quem factum ilico captantur auguria. AENEAE servavit <foreign xml:lang="grc">
              τὸ πρέπον</foreign>, ut Aeneam ultimum territum dicat. FRIGORE timore. Et est
            reciproca translatio; nam et timor pro frigore et frigus pro timore ponitur, ut in
            Terentio «uxorem tuam pavitare aiunt» non ‘timere’, sed ‘laborare frigoribus’; utrumque
            enim in unum exitum cadit, sicut et de calore et de frigore ‘urere’ dicimus, ut est «aut
            Boreae penetrabile frigus adurat».</p>
        </div2>

        
<div2 n="93"><head>[schol. 93]</head>

          <p> INGEMIT non propter mortem ‘ingemit’ - sequitur enim «o terque quaterque beati» - sed
            propter mortis genus. Grave enim est secundum Homerum perire naufragio, quia anima ignea
            est et extingui videtur in mari, id est elemento contrario. DVPLICES duas, secundum
            morem antiquum. Nam ‘duplices’ ‘duas’ dicebant, ut hoc loco, et ‘binos’ ‘duos’, et
            ‘utrosque’ pro ‘utrumque’, ut Cicero «binos habebam, iubeo promi utrosque», item
            Sallustius, cum de duobus loqueretur, «hi utrique ad urbem imperatores erant».</p>
        </div2>

        
<div2 n="94"><head>[schol. 94]</head>

          <p> O TERQVE QVATERQVE id est saepius, finitus numerus pro infinito. </p>
        </div2>

        
<div2 n="95"><head>[schol. 95]</head>

          <p> QVIS et ‘quis’ et ‘quibus’ significat; secundum artem enim sic dicimus. Ab eo enim
            quod est ‘a qui’ in ‘bus’ mittit, ab eo quod est ‘a quo’ in ‘is’ mittit, sed a tertia
            declinatione in usu sunt dativus et ablativus plurales, licet antiqui omnibus usi sint
            casibus. Denique Cato in Originibus ait «si ques sunt populi», et declinavit ‘ques
            quium’, ut ‘puppes puppium’. MOENIBVS ALTIS propter Pergama, quae altissima fuerunt, ex
            quibus omnia alta aedificia ‘pergama’ vocantur, sicut Aeschylus dicit. </p>
        </div2>

        
<div2 n="96"><head>[schol. 96]</head>

          <p> OPPETERE ore terram petere, id est mori. Possumus autem sic uti hoc sermone ut et per
            se plenus sit et recipiat adiectionem. Ergo dicimus et ‘oppetit’ et ‘mortem oppetit’,
            sicut et ‘expirat’ et ‘animam expirat’. FORTISSIME GENTIS atqui in artibus legimus
            superlativum gradum non nisi genetivo plurali iungi. Constat quidem, sed ‘gens’ nomen
            est enuntiatione singulare, intellectu plurale. Bene ergo iunxit. In gente enim plures
            sunt, ut alibi ipse «ditissimus agri Phoenicum»; non enim unus est ager Phoenicum. Item
            Sallustius «Romani generis disertissimus». Sane quaeritur cur Diomedem fortissimum
            dixerit, cum post Achillem et Aiacem ipse sit tertius; unde et Sallustius ait «primum
            Graecorum Achillem». Multi dicunt ideo fortissimum, quia iuxta Homerum et Venerem
            vulneravit et Martem. Alii ad gentem referunt, quod Achilles Thessalus fuit, Aiax
            Graecus, Diomedes Danaus. Multi ad excusationem Aeneae volunt fortissimum dictum, a quo
            eum constat esse percussum. </p>
        </div2>

        
<div2 n="97"><head>[schol. 97]</head>

          <p> TYDIDE vocativus Graecus est; si enim Latine diceret, ‘o Tydida’ debuit ponere. Omnia
            enim patronymica quae in ‘des’ exeunt apud Latinos primae sunt declinationis, ut «saevus
            ubi Aeacidae telo iacet Hector».</p>
        </div2>

        
<div2 n="98"><head>[schol. 98]</head>

          <p> ANIMAM HANC quasi cum dolore ‘animam hanc’, ac si diceret ‘quae ad laborem nata est’.
            EFFVNDERE secundum eos qui dicunt sanguinem esse animam, ut ipse alibi «purpuream vomit
            ille animam». Nam alio loco aliorum opinionem sequitur qui dicunt spiritum esse animam,
            unde est «atque in ventos vita recessit».</p>
        </div2>

        
<div2 n="99"><head>[schol. 99]</head>

          <p> SAEVVS magnus, ut superius diximus. Et bene elegit cum quibus perisse debuerit; ipse
            enim et fortis est et numinum proles. Recte ergo his iungitur in quibus talia fuerunt.
          </p>
        </div2>

        
<div2 n="100"><head>[schol. 100]</head>

          <p> SARPEDON et in ultima possumus accentum ponere et in paenultima. Nam Homerus et
            ‘Sarpedonis’ declinavit et ‘Sarpedontis’, unde et varius accentus est; ‘Sarpedonis enim
            antepaenultima habet accentum, ‘Sarpedontis’ paenultima. Sed ‘Sarpedontis’ usurpavit;
            naturalis autem declinatio est ‘Sarpedon Sarpedonis’, ut ‘Memnon Memnonis’, ‘Sinon
            Sinonis’. Si autem genetivum in ‘dontis’ miserit, a circumflexo venit qui est in ultima
            syllaba nominativi, ut ‘Demophoon Demophoontis’, ‘Laocoon Laocoontis’. Sic ergo et
            ‘Sarpedon, Sarpedontis’. Est autem Sarpedon Iovis filius et Laodamiae, occisus a
            Patroclo. SIMOIS nomen hoc integrum ad nos transiit, unde suo est accentu proferendum.
            Nam si esset Latinum, in antepaenultima haberet accentum, quia secunda a fine brevis
            est. SVB VNDIS et ‘sub undis’ legimus, et ‘sub undas’. Sed si ‘sub undas’, ‘correpta’
            intellege, si ‘sub undis’, ‘volvit’. Varia ergo distinctio est. </p>
        </div2>

        
<div2 n="101"><head>[schol. 101]</head>

          <p> FORTIA CORPORA hoc est virorum fortium corpora; nulla enim est in mortuis fortitudo.
          </p>
        </div2>

        
<div2 n="102"><head>[schol. 102]</head>

          <p> TALIA IACTANTI inaniter loquenti, ut alibi «atque inrita iurgia iactat» et «voces dum
            iactat inanes». AQVILONE ab Aquilone. </p>
        </div2>

        
<div2 n="103"><head>[schol. 103]</head>

          <p> ADVERSA contraria, quia ad Italiam navigantibus Aquilo contrarius est. </p>
        </div2>

        
<div2 n="104"><head>[schol. 104]</head>

          <p> FRANGVNTVR REMI vel gubernacula, vel, quod melius est, re vera remi. Antiqui enim
            velis remisque navigabant, ut «validis incumbere remis obliquatque sinus in ventos».
            AVERTIT pro ‘avertitur’. Et est figura creberrima. Potest namque pro activi verbi
            significatione passivum poni, ut est «et pictis bellantur Amazones armis», pro
            ‘bellant’. Nec nos debet movere quod ‘bellor’ non facit; natura enim hoc prohibuit. Nam
            conpone hoc verbum, et invenitur activum; facit enim ‘debello debellor’. Et contra pro
            passivi verbi significatione activum ponitur, ut est hoc ‘avertit’ pro ‘avertitur’, et
            «insinuat pavor» pro ‘insinuatur’, et «nox umida caelo praecipitat» pro ‘praecipitatur’.
            Sed haec verba tantummodo pro se invicem ponuntur, quae et activa esse possunt et
            passiva, ut est ‘averto avertor’, ‘praecipito praecipitor’. Ergo non possumus dicere,
            quod quidam artigraphus, declinationes activi verbi et passivi pro se invicem poni. Nam
            et neutralis verbi declinatio activa est et communis deponentisve passiva, et aliud est
            esse activum verbum, aliud habere activi verbi declinationem. </p>
        </div2>

        
<div2 n="105"><head>[schol. 105]</head>

          <p> DAT LATVS inclinatur. CVMVLO altitudine. PRAERVPTVS in altum levatus. </p>
        </div2>

        
<div2 n="106"><head>[schol. 106]</head>

          <p> DEHISCENS valde hiscens. ‘De’ enim augentis est, ut in Terentio «deamo te, Syre».</p>
        </div2>

        
<div2 n="107"><head>[schol. 107]</head>

          <p> APERIT ostendit, ut Sallustius «caput aperire solitus», id est nudare, ostendere.
            HARENIS et ab harenis et cum harenis, id est vel ab imo movebatur mare vel cum ipsis
            harenis, ut in tempestate solet. </p>
        </div2>

        
<div2 n="108"><head>[schol. 108]</head>

          <p> TRIS Latinum est. Genetivus enim pluralis quotiens in ‘ium’ exit, accusativum pluralem
            in ‘is’ mittit, ut ‘puppium puppis’; quotiens in ‘um’ exit, in ‘es’ mittit, ut ‘patrum
            patres’. SAXA LATENTIA propter tempestatem. Haec autem saxa inter Africam et Sardiniam
            sunt, quae saxa ob hoc Itali aras vocant, quod ibi Afri et Romani foedus inierunt et
            fines imperii sui illic esse voluerunt. Vnde et Dido «litora litoribus contraria,
            fluctibus undas inprecor». Quae arae a Sisenna «propitiae» vocantur. </p>
        </div2>

        
<div2 n="109"><head>[schol. 109]</head>

          <p> SAXA VOCANT ITALI MEDIIS QVAE IN FLVCTIBVS ARAS ordo est ‘quae saxa in mediis
            fluctibus Itali aras vocant’. </p>
        </div2>

        
<div2 n="110"><head>[schol. 110]</head>

          <p> DORSVM INMANE eminens, altum, secundum Homerum. MARI SVMMO vel in summo vel in
            placido. </p>
        </div2>

        
<div2 n="111"><head>[schol. 111]</head>

          <p> IN BREVIA ET SYRTES id est in brevia syrtium, quo modo «molemque et montes». ‘Brevia’
            autem ‘vadosa’ dicit, ‘per quae possumus vadere’. ET SYRTES syrtium «sinus duo sunt
            pares natura, impares magnitudine», ut Sallustius dicit. </p>
        </div2>

        
<div2 n="113"><head>[schol. 113]</head>

          <p> LYCIOS hi Troiae ad auxilium venerant, qui mortuo rege Pandaro Aeneam secuti sunt,
            unde et in secundo ait «comitum adfluxisse novorum». FIDVM fidelem. Vtrumque nomen idem
            significat. </p>
        </div2>

        
<div2 n="114"><head>[schol. 114]</head>

          <p> IPSIVS ANTE OCVLOS ad maiorem dolorem; unde alibi «quaeque ipse miserrima vidi», item
            «qui nati coram me cernere letum fecisti». INGENS PONTVS magna pars ponti. Et est tropus
            synecdoche. A VERTICE aut a puppi, quae vertex navis est, aut ab Aquilone, qui flat a
            mundi vertice, hoc est a septentrione, ut ipse alibi «hic vertex nobis semper
            sublimis».</p>
        </div2>

        
<div2 n="115"><head>[schol. 115]</head>

          <p> MAGISTER Leucaspis, ut in sexto libro «Leucaspim et Lyciae ductorem classis
            Orontem».</p>
        </div2>

        
<div2 n="116"><head>[schol. 116]</head>

          <p> TER saepius, finitus numerus pro infinito. Crebros enim fluctus facit Aquilo, ut
            Sallustius «crebritate fluctuum ut Aquilone solet». IBIDEM ‘ibidem’ et ‘ubinam’ multi
            dubitant ubi esse debeat accentus, quia ‘ibi’ et ‘ubi’ naturaliter breves sunt sed
            ratione finalitatis plerumque producuntur in versu, nescientes hanc esse rationem, quia
            pronuntiationis causa contra usum Latinum syllabis ultimis, quibus particulae
            adiunguntur, accentus tribuitur, ut ‘musaque’, ‘illene’, ‘huiusce’. Sic ergo et
            ‘ibidem’. </p>
        </div2>

        
<div2 n="118"><head>[schol. 118]</head>

          <p> APPARENT aliud est ‘parere’ et aliud ‘apparere’. ‘Parere’ enim est ‘oboedire’, ut
            «paret amor dictis», ‘apparere’ autem, ‘videri’, ut «apparet liquido sublimis in aëre
            Nisus». Et haec observatio diligenter custodiri debet, licet eam auctores metri causa
            plerumque corrumpant. RARI vel propter maris magnitudinem vel quia una perierat navis.
            NANTES prima verbi positio est ‘no nas nat’, unde est «nare per aestatem liquidam». Et
            prima syllaba naturaliter longa est, licet ‘natare’ ‘na’ brevis sit in eadem
            significatione. IN GVRGITE VASTO tapinosis est, id est rei magnae humilis expositio.
            Prudenter tamen Vergilius humilitatem sermonis epitheto sublevat, ut hoc loco ‘vasto’
            addidit. Item cum de equo loqueretur ait «cavernas ingentes».</p>
        </div2>

        
<div2 n="119"><head>[schol. 119]</head>

          <p> ARMA VIRVM bene addidit ‘virum’. ‘Arma’ enim dicuntur cunctarum artium instrumenta, ut
            «Cerealiaque arma», item «colligere arma iubet» et alio loco «dicendum et quae sint
            duris agrestibus arma». TROIA differentia in hoc sermone est et in sensu et in syllabis.
            Nam cum provinciam dicimus et principale est nomen, brevis est ‘Tro’. Quando autem non
            est principale et derivatio est, longa est ‘Tro.’, ut «Troius Aeneas». GAZA Persicus
            sermo est et significat divitias; est autem generis feminini, ut «et gaza laetus
            agresti». Quo exemplo apparet quoque superfluo quaeri a multis, quemadmodum potuerit
            aurum natare, nescientibus gazas, id est opes, dici omne quod possidemus. </p>
        </div2>

        
<div2 n="120"><head>[schol. 120]</head>

          <p> IAM VALIDAM zeugma est ab inferioribus ‘vicit hiems’. Quod fit et a superioribus et a
            medio, plerumque et ad utrumque respondet, ut «Troiugena, interpres divum, qui numina
            Phoebi, qui tripodas, Clarii laurus, qui sidera sentis et volucrum linguas et praepetis
            omina pinnae». Ecce hoc loco ‘sentis’ et ante dicta et sequentia concludit. ILIONEI
            antiptosis est; pro genetivo enim dativum posuit. Nam constat huiusmodi Graeca nomina
            dativum singularem in ‘ei’ diphthongum mittere, ut ‘Orphei’; nam illa solutio est cum
            ‘Orphei’ separatim dicimus. Nec modo ‘Ilionei’ possumus dicere adstrictum esse
            genetivum, ut ipse sit qui et dativus. Quod si forte contingat, non regula mutatur, sed
            antiptosis fit, qua plerumque utuntur poetae, ut «urbem quam statuo vestra est» pro
            ‘urbs’, item «haeret pede pes» pro ‘pedi’. </p>
        </div2>

        
<div2 n="121"><head>[schol. 121]</head>

          <p> VECTVS ‘qua vehebatur’ significat. Et pro praesenti participio, quod non habemus,
            praeteritum posuit. In Latino enim sermone a passivo verbo praesens participium non est,
            neque ab activo praeteritum. Sed quod uno sermone explicare non possumus aut
            circumlocutione ostendimus aut, si hoc nolumus, participium pro participio ponimus, sed
            usurpative, ut hoc loco factum est. </p>
        </div2>

        
<div2 n="122"><head>[schol. 122]</head>

          <p> VICIT HIEMS ‘hiems’ duas res significat, aut tempus aut vim venti. Ergo pro loco
            intellegendum est. </p>
        </div2>

        
<div2 n="123"><head>[schol. 123]</head>

          <p> IMBREM ‘imber’ dicitur umor omnis, ut Lucretius «ex igni terra atque anima nascuntur
            et imbri», id est umore. FATISCVNT abundanter aperiuntur; ‘fatim’ enim ‘abundanter’
            dicimus, unde et ‘adfatim’, ‘hiscere’ autem ‘aperiri’. </p>
        </div2>

        
<div2 n="125"><head>[schol. 125]</head>

          <p> IMIS bene in imo voluit esse Neptunum, ut iam factam cognosceret tempestatem, non
            incipientem vetaret. </p>
        </div2>

        
<div2 n="126"><head>[schol. 126]</head>

          <p> STAGNA ‘stagnum’ dicitur aqua stans, sed nunc ‘profunda maris’ significat ab eo, quod
            non nisi nimia tempestate turbantur. Ergo ‘stagna’ et ‘imis vadis refusa’. Aliud pendet
            ex alio, quia inmobilis aqua in imo maris tantummodo est. ET ALTO PROSPICIENS autem mari
            erigens caput aut mari providens. </p>
        </div2>

        
<div2 n="127"><head>[schol. 127]</head>

          <p> PLACIDVM CAPVT quaerunt multi quemadmodum ‘placidum’, si ‘graviter commotus’, quasi
            non possit fieri ut irascatur ventis, propitius sit Troianis. Vno autem epitheto more
            suo habitum futurae orationis ostendit, ut alibi uno sermone «tum quassans caput».</p>
        </div2>

        
<div2 n="129"><head>[schol. 129]</head>

          <p> CAELIQVE RVINA id est tonitribus, quorum sonus similis est ruinis. </p>
        </div2>

        
<div2 n="130"><head>[schol. 130]</head>

          <p> NEC LATVERE DOLI FRATREM IVNONIS ET IRAE aut ‘doli Iunonis’, aut ‘fratrem Iunonis’.
            Gemina ergo distinctio est. </p>
        </div2>

        
<div2 n="131"><head>[schol. 131]</head>

          <p> EVRVM AD SE ZEPHYRVMQVE VOCAT per hos omnes intellege. Isti enim sunt cardinales. </p>
        </div2>

        
<div2 n="132"><head>[schol. 132]</head>

          <p> GENERIS FIDVCIA VESTRI Astraeus enim, unus de Titanibus qui contra deos arma
            sumpserunt, cum Aurora concubuit, unde nati sunt venti, secundum Hesiodum. Et hoc loco
            ‘fiduciam’ pro ‘confidentia’ posuit, cum fiducia in bonis rebus sit, confidentia in
            malis. </p>
        </div2>

        
<div2 n="133"><head>[schol. 133]</head>

          <p> IAM CAELVM TERRASQVE aut ordo est ‘ausi estis sine meo numine tantas moles tollere et
            caelum terrasque turbare?’, aut certe illud est, quod tria haec numina, licet divisa
            imperia teneant, videntur tamen invicem regni totius habere potestatem, sicut et ipsa
            elementa quae retinent physica inter se quadam ratione iunguntur. Quod et ipsorum
            numinum sceptra significant. Iuppiter enim trifido utitur fulmine, Neptunus tridente,
            Pluto cerbero. Multi enim quaerunt cur modo Neptunus de alienis conqueratur elementis.
          </p>
        </div2>

        
<div2 n="135"><head>[schol. 135]</head>

          <p> QVOS EGO deficit hoc loco sermo; et congrue, quasi irati et turbatae mentis, ut alibi
            «me me adsum», similiter «incipit effari, mediaque in voce resistit». Terentius «quem
            quidem ego si sensero, sed quid opus est verbis?». His enim adfectibus tantum sermonis
            defectio congruit. SED MOTOS PRAESTAT prudenter agit; plus est enim innocentibus
            succurrere, quam nocentium delicta punire. ‘Praestat’ melius est, ut «praestat Trinacrii
            metas lustrare Pachyni». Et notandus sermo; nam et per se plenus est, et tam accusativo
            iungitur quam septimo. Dicimus enim et ‘praestat illum’ et ‘praestat illo’. </p>
        </div2>

        
<div2 n="136"><head>[schol. 136]</head>

          <p> POST MIHI NON SIMILI POENA COMMISSA LVETIS aut ‘non simili poena’, id est non ea qua
            Troianos adfecistis, aut certe ‘mihi non simili’, id est vehementer irato. LVETIS
            persolvetis, et hic sermo a pecunia descendit; antiquorum enim omnes poenae pecuniariae
            fuerunt. </p>
        </div2>

        
<div2 n="137"><head>[schol. 137]</head>

          <p> MATVRATE FVGAM cum maturitate, id est cum tranquillitate discedite, quo modo dicimus
            ‘matura iracundiam tuam’, id est ‘mitiga’; perniciosum enim Troianis est si maturent
            fugam, hoc est accelerent. </p>
        </div2>

        
<div2 n="138"><head>[schol. 138]</head>

          <p> SAEVVMQVE vel magnum, ut superius, vel vere saevum in ventos, quia minatur. </p>
        </div2>

        
<div2 n="139"><head>[schol. 139]</head>

          <p> SORTE ac si diceret potuisse se etiam caelum tenere, Aeolum vero beneficio etiam
            carceris regna meruisse. INMANIA aspera; ‘manum’ enim antiqui ‘bonum’ dicebant, unde et
            ‘mane’ dicitur - quid enim melius? - et per antiphrasin ‘manes’, quia non sint boni.
          </p>
        </div2>

        
<div2 n="140"><head>[schol. 140]</head>

          <p> VESTRAS EVRE DOMOS irascentum est uti proprio nomine, ut Terentius «ego te in
            pistrinum, Dave, dedam». Aut quasi contra principem tempestatis irascitur, quem primum
            constat egressum. Quod autem dixit ‘saxa inmania, vestras domos’ de Pseudolo Plauti
            tractum est, ubi ait «nisi forte carcerem aliquando effregistis vestram domum». AVLA
            inrisio est; sequitur enim ‘carcere’. Et nihil tam contrarium si simpliciter
            intellegamus. </p>
        </div2>

        
<div2 n="141"><head>[schol. 141]</head>

          <p> CLAVSO quia dimittere ventos non ipsius est, sed iubentis. CARCERE REGNET licet carcer
            sit, tamen regnum est Aeoli; haec enim pro adfectu possidentis intellegenda sunt, ut
            alibi, cum de rure loqueretur, «post aliquot mea regna videns mirabor aristas».</p>
        </div2>

        
<div2 n="142"><head>[schol. 142]</head>

          <p> DICTO CITIVS non antequam diceret - dixit enim ‘haec ait’ - sed citius quam dici
            potest. PLACAT sub poetica licentia physicam quoque tangit rationem. Mare enim dicitur
            esse Neptunus, quem superius dixit ‘graviter commotum’, quia tempestas erat. Nunc ait
            ‘placat’, quia iam sedari coeperant maria. </p>
        </div2>

        
<div2 n="143"><head>[schol. 143]</head>

          <p> COLLECTAS aut nunc colligit et fugat aut ante a ventis collectas fugavit, id est
            resolvit. </p>
        </div2>

        
<div2 n="144"><head>[schol. 144]</head>

          <p> CYMOTHOE nomina deorum plerumque de causis sunt ficta ab elementis, quae numina dici
            voluere maiores, ut ‘Cymothoe’, id est cursus fluctuum, apo tou qeein to kuma. TRITON
            deus marinus, Neptuni et Salaciae filius, deae marinae ab aqua salsa dictae. ADNIXVS
            antiquum est, ut ‘conixus’, quibus hodie non utimur; dicimus enim ‘adnisus’ et
            ‘conisus’. Sed et multa alia usus contra antiquitatem vindicavit. Illi enim ‘parsi’
            dicebant, nos dicimus ‘peperci’. Item nos dicimus ‘suscepi’, illi dicebant ‘succepi’, ut
            «succepitque ignem foliis».</p>
        </div2>

        
<div2 n="145"><head>[schol. 145]</head>

          <p> LEVAT leves ac navigabiles facit, ut «nostrumque leves quaecumque laborem». Et scire
            debemus prudenter poetam pro causis vel tendere vel corripere orationem, ut hoc loco,
            periclitantibus Troianis, tota celeritate dicit esse subventum. Contra in quinto libro,
            ubi nullum periculum est, latius describit placantem maria Neptunum. Item in secundo
            libro, quoniam inminet periculum, uno versu ait «quo res summa loco Panthu? Quam
            prendimus arcem?». </p>
        </div2>

        
<div2 n="147"><head>[schol. 147]</head>

          <p> PERLABITVR VNDAS figura est. Quod enim nos modo dicimus per praepositionem nomini
            copulatam sequente verbo, antiqui verso ordine praepositionem detractam nomini iungebant
            verbo, ita tamen ut esset una pars orationis, et faciebant honestam elocutionem. Nos
            dicimus ‘per undas labitur’, illi dicebant ‘perlabitur undas’. Item ‘per forum curro’ et
            ‘percurro forum’. Notandum plane quod plerumque suum regit casum, plerumque ad ablativum
            transit. </p>
        </div2>

        
<div2 n="148"><head>[schol. 148]</head>

          <p> AC VELVTI MAGNO IN POPVLO iste tempestati populi motum comparat,
              ‹ut› Tullius populo tempestatem, ut in Miloniana «equidem ceteras
            tempestates et procellas in illis dumtaxat fluctibus contionum». Ideo autem ‘magno’
            addidit, quia ubi frequens est populus, ibi et crebra seditio. </p>
        </div2>

        
<div2 n="149"><head>[schol. 149]</head>

          <p> ANIMIS IGNOBILE id est stultum, ut contra ‘nobilem’ animum prudentium dicimus. Ideo
            etiam paulo post ait ‘arrectis auribus’; sumpsit enim translationem ab animalibus.
            VVLGVS et masculini generis et neutri lectum est: generis neutri hoc loco, alibi
            masculini, ut «in vulgum ambiguas». Et hoc est artis, ut masculino utamur, quia omnia
            Latina nomina in ‘us’ exeuntia, si neutra fuerint, tertiae sunt declinationis, ut ‘pecus
            pecoris’; si autem secundae fuerint declinationis, masculina sunt. ‘Vulgi’ autem facit,
            ut ‘docti’, ‘clari’, non ‘vulgeris’. Vsurpatum tamen est neutrum genus propter unum
            Graecum nomen, id est ‘pelagus’. Cum enim ‘pelagi’ faciat, neutri tamen est generis.
          </p>
        </div2>

        
<div2 n="150"><head>[schol. 150]</head>

          <p> FVROR ARMA MINISTRAT sic alibi «rimanti telum ira facit».</p>
        </div2>

        
<div2 n="151"><head>[schol. 151]</head>

          <p> GRAVEM venerabilem, unde et contemptibiles ‘leves’ dicimus. Et bene servat circa hunc
            rhetoricam definitionem, cui dat et iustitiam et peritiam dicendi, ut ‘tum pietate
            gravem’ et «ille regit dictis animos». Orator enim est «vir bonus, dicendi peritus».</p>
        </div2>

        
<div2 n="155"><head>[schol. 155]</head>

          <p> GENITOR venerabilis, ut «Thybri pater». Ergo hoc nomen et ad verum patrem pertinet et
            ad honorem refertur. CAELOQVE INVECTVS APERTO non per caelum vectus, sed caelo iam
            sereno vectus per maria. </p>
        </div2>

        
<div2 n="156"><head>[schol. 156]</head>

          <p> CVRRV non, ut quidam putant, pro ‘currui’ posuit, nec est apocope, sed ratio artis
            antiquae, quia omnis nominativus pluralis regit genetivum singularem et isosyllabus esse
            debet, ut ‘hae musae, huius musae’, ‘hi docti, huius docti’. Item a genetivo singulari
            dativus regitur singularis, ut isosyllabus sit, ut ‘huius docti, huic docto’. Inde ergo
            est «curruque abscisa duorum suspendit capita» et «libra die», ne, si ‘diei’ fecisset,
            maior esset nominativo plurali. SECVNDO Troianis obsequenti. Et tractus est sermo a
            sequentibus servis, id est pedisequis secundis; unde et ‘secundam fortunam’ dicimus,
            quod secundum nos est, id est prope nos. </p>
        </div2>

        
<div2 n="157"><head>[schol. 157]</head>

          <p> AENEADAE nunc Troiani, aliquando Romani, ut «Aeneadae in ferrum pro libertate
            ruebant». CVRSV aut, secundum quod superius diximus, ‘proxima cursu’, id est cursui, aut
            ‘contendunt cursu petere’, et est septimus casus. </p>
        </div2>

        
<div2 n="158"><head>[schol. 158]</head>

          <p> VERTVNTVR scilicet a proposito itinere, hoc est ab Italia. </p>
        </div2>

        
<div2 n="159"><head>[schol. 159]</head>

          <p> EST IN SECESSV topothesia est, id est fictus secundum poeticam licentiam locus. Ne
            autem videatur penitus a veritate discedere, Hispaniensis Carthaginis portum descripsit.
            Ceterum hunc locum in Africa nusquam esse constat. Nec incongrue propter nominis
            similitudinem posuit; nam topographia est rei verae descriptio. ‘Secessu’ sinu secreto.
            LOCVS subaudis ‘quem’, ut superius «urbs antiqua fuit». Et sciendum est quia, quotiens
            praemittimus nomen cuiuslibet generis et interposito pronomine sequitur nomen alterius
            generis, medium illud pronomen proprii nominis genus sequitur, ut Sallustius «est in
            carcere locus, quod Tullianum appellatur». Ecce proprio iunxit, non appellativo;
            ‘Tullianum’ enim proprium est, ‘carcer’ appellativum. Si autem utraque nomina
            appellativa fuerint, licenter cui volumus respondemus. </p>
        </div2>

        
<div2 n="161"><head>[schol. 161]</head>

          <p> INQVE SINVS SCINDIT SESE VNDA REDVCTOS dividit se unda in sinus reductos, id est
            replicabiles. </p>
        </div2>

        
<div2 n="162"><head>[schol. 162]</head>

          <p> GEMINI pares, similes; interdum et ‘duos’ significat. MINANTVR eminent, ut «minaeque
            murorum ingentes». Item «illa usque minatur».</p>
        </div2>

        
<div2 n="163"><head>[schol. 163]</head>

          <p> SVB VERTICE hoc est circa radices montis, quae ad rectam lineam suscipiunt cacumen, id
            est verticem. </p>
        </div2>

        
<div2 n="164"><head>[schol. 164]</head>

          <p> TVM SILVIS SCAENA CORVSCIS ‘silvis coruscis’ hoc est silvarum coruscarum, id est
            crispantium, ut Iuvenalis «longa coruscat serraco veniente abies». Et posuit septimum
            pro genetivo, ut superius «pulchra prole». ‘Scaena’ inumbratio. Et dicta scaena <foreign xml:lang="grc">
              ἀπὸ τῆϛ σκιᾶϛ</foreign>. Apud antiquos enim theatralis scaena parietem
            non habuit, sed de frondibus umbracula quaerebant. Postea tabulata conponere coeperunt
            in modum parietis. </p>
        </div2>

        
<div2 n="165"><head>[schol. 165]</head>

          <p> HORRENTI horror plerumque ad odium pertinet, plerumque ad venerationem, ut hoc loco.
            Sic Lucanus «arboribus suus horror inest». ATRVM NEMVS tropus est; per ‘atrum’ ‘nigrum’
            ostendit, per ‘nigrum’ ‘umbrosum’, per ‘umbrosum’ ‘densum’, id est ‘frondibus plenum’.
          </p>
        </div2>

        
<div2 n="167"><head>[schol. 167]</head>

          <p> VIVO naturali, ut «vivo praetervehor ostia saxo».</p>
        </div2>

        
<div2 n="168"><head>[schol. 168]</head>

          <p> NYMPHARVM DOMVS aut verum dicit, et est historia, aut ad laudem pertinet loci; talis,
            inquit, locus est ut domus credatur esse nympharum. HIC pro ‘illic’ more suo. </p>
        </div2>

        
<div2 n="169"><head>[schol. 169]</head>

          <p> ANCHORA MORSV hoc nomen cum in Graeco, unde originem ducit, aspirationem non habeat,
            in Latino aspiratur. Quod est contrarium; nam magis Graecorum est aspiratio. Sed hoc in
            paucis nominibus invenitur. ‘Morsum’ autem de anchoris bene dixit, cum alio loco
            inveniamus «tum dente tenaci anchora fundabat naves».</p>
        </div2>

        
<div2 n="171"><head>[schol. 171]</head>

          <p> TELLVRIS AMORE cuiuscumque post pericula. Vnde et superius dixit ‘quae proxima litora
            cursu contendunt’, et paulo post infert «optata potiuntur Troes harena». ‘Tellurem’
            autem pro ‘terra’ posuit, cum Tellurem deam dicamus, terram elementum; ut plerumque
            ponimus Vulcanum pro igni, Cererem pro frumento, Liberum pro vino. </p>
        </div2>

        
<div2 n="172"><head>[schol. 172]</head>

          <p> HARENA quaeritur habeat necne nomen hoc adpirationem. Et Varro sic definit: «si ab
            ariditate dicitur non habet, si ab haerendo, ut in fabricis videmus, habet». Melior
            tamen est superior etymologia. </p>
        </div2>

        
<div2 n="173"><head>[schol. 173]</head>

          <p> SALE TABENTIS madefactos aspargine. </p>
        </div2>

        
<div2 n="174"><head>[schol. 174]</head>

          <p> SILICI SCINTILLAM EXCVDIT bene adiecit speciem, quia in lapidibus certis invenitur
            ignis. ‘Excudit’ autem est ‘feriendo elicit’, quia ‘cudere’ est ‘ferire’; unde et
            ‘incus’ dicitur, quod illic aliquid cudamus, id est feriamus. ACHATES adlusit ad nomen;
            nam achates lapidis species est. Bene ergo ipsum dicit ignem excusisse. Vnde etiam
            Achaten eius comitem dixit; lectum est enim in Naturali Historia Plinii quod, si quis
            hunc lapidem in anulo habuerit, gratiosior est. </p>
        </div2>

        
<div2 n="175"><head>[schol. 175]</head>

          <p> SVCCEPIT pro ‘suscepit’, ut diximus supra. </p>
        </div2>

        
<div2 n="176"><head>[schol. 176]</head>

          <p> RAPVITQVE IN FOMITE FLAMMAM paene soloecophanes est; nam cum mutationem verbum
            significet, ablativo usus est. Sed hoc solvit aut antiqua circa communes praepositiones
            licentia, ut est «conditus in nubem», contra «et nota conduntur in alvo», item «saeva
            sedens super arma» et «geminae super arbore sidunt». Cicero «quod ille in capite ab
            hostium duce acceperat», item «et si fortes fueritis in eo, quem nemo sit ausus
            defendere». Aut ‘rapuit’ raptim fecit flammam in fomite, id est celeriter. </p>
        </div2>

        
<div2 n="177"><head>[schol. 177]</head>

          <p> CORRVPTAM VNDIS aqua emollitam. CEREALIAQVE ARMA fugiens vilia ad generalitatem
            transiit propter carminis dignitatem et rem vilem auxit honestate sermonis, ut alibi, ne
            lucernam diceret, ait «testa cum ardente viderent scintillare oleum». Et sciendum est
            iudice euphonia dici ‘Cerealia’ vel ‘Cerialia’, ‘Typhoea’ vel ‘Typhoia’, ‘Caesareanus’
            vel ‘Caesarianus’. In his ergo licentia derivationis est. </p>
        </div2>

        
<div2 n="178"><head>[schol. 178]</head>

          <p> FESSI RERVM hoc est penuria fatigati. Et fessus generale est; dicimus enim fessus
            animo, ut «ter fessus valle resedit», et ‘fessus corpore’, quod magis est proprium, et
            ‘fessus rerum a fortuna venientium’, ut hoc loco. Epitheta enim numquam vacant, sed aut
            ad augmentum aut ad diminutionem aut ad discretionem poni solent. frvges generaliter
            fruges omnes dicuntur, et errant qui discernunt frumenta a frugibus. Nam Cicero ait
            «olei et frugum minutarum», cum de leguminibus diceret, ut ostenderet etiam frumenta
            ‘fruges’ vocari. Frugum autem nomen tractum est a frumine, id est gutturis parte.
            RECEPTAS liberatas ut «medioque ex hoste recepit», id est liberavi. </p>
        </div2>

        
<div2 n="179"><head>[schol. 179]</head>

          <p> ET TORRERE PARANT FLAMMIS ET FRANGERE SAXO multi hysteroproteron putant, non
            respicientes superiora, quia dixit undis Cererem esse corruptam, quam necesse fuerat
            ante siccari. Qui tamen etiam contra hoc illo se tuentur exemplo «nunc torrete igni
            fruges, nunc frangite saxo» et volunt etiam hic hysteroproteron esse. Quod falsum est;
            nam et hodie siccari ante fruges et sic frangi videmus. Et quia apud maiores nostros
            molarum usus non erat, frumenta torrebant et ea in pilas missa pinsebant; et hoc erat
            genus molendi. Vnde et ‘pinsores’ dicti sunt qui nunc ‘pistores’ vocantur. ‘Pinsere’
            autem dici Persius probat, ut «a tergo quem nulla ciconia pinsit».</p>
        </div2>

        
<div2 n="180"><head>[schol. 180]</head>

          <p> AENEAS merita personarum vilibus officiis interesse non debent - quod bene servat
            ubique Vergilius, ut hoc loco; item in sexto, cum diversis officiis Troianos diceret
            occupatos, ait «at pius Aeneas arces quibus altus Apollo» - nisi cum causa pietatis
            intervenit, ut ad sepeliendum socium de Aenea dixit «paribusque accingitur armis».
            SCOPVLVM id est speculam. Et quando speculationem significamus, generis est feminini, ut
            «specula Misenus ab alta»; ‘speculum’ autem, in quo nos intuemur, generis est neutri, ut
            Iuvenalis «speculum civilis sarcina belli».</p>
        </div2>

        
<div2 n="181"><head>[schol. 181]</head>

          <p> LATE PETIT in quantum potest. PELAGO in pelagus, ut «inferretque deos Latio». ANTHEA
            SI QVEM aut ordo est ‘ascendit scopulum requisiturus Anthea Capyn Caicum, si quem
            videat’, et usus est hoc genere elocutionis, quo et Terentius, qui dixit «quod plerique
            omnes» - atqui nihil tam contrarium; ‘omnes’ enim generale est, ‘plerique’ speciale.
            Ordo ergo est ‘quod omnes faciunt adulescentuli, ut animum ad aliquod studium adiungant,
            plerique equos alere, plerique canes’ - aut certe ‘quem’ vacat, ut superius diximus
            istas frequenter vacare particulas, ut ipse Vergilius «Rhebe diu, res si qua diu
            mortalibus ulla est». Nemo enim dicit ‘si qua ulla’, sed ‘si ulla’; vacat ergo ‘qua’.
            Item in Lucilio «et quem Pamphilum quaeris» ‘quem’ vacat; nam de uno loquebatur. </p>
        </div2>

        
<div2 n="182"><head>[schol. 182]</head>

          <p> BIREMES naves habentes remorum ordinem geminum, ut alibi «triplici pubes quam Dardana
            versu impellunt».</p>
        </div2>

        
<div2 n="183"><head>[schol. 183]</head>

          <p> IN PVPPIBVS ARMA CAICI quia navigantum militum est puppibus arma religare, ut alibi
            «pacem orare manu, praefigere puppibus arma».</p>
        </div2>

        
<div2 n="184"><head>[schol. 184]</head>

          <p> CERVOS cervi dicti sunt <foreign xml:lang="grc">ἀπὸ τῶν κεράτων</foreign>, id est a
            cornibus. Sciendum autem est etiam Latina nomina Graecam plerumque etymologiam recipere.
            Sed cervi non sunt in provincia proconsulari, ad quam venit Aeneas. Aut fictum ergo est
            secundum poeticum morem, aut ob hoc dictum, quia heroicis temporibus ubique omnia
            nascebantur ut ipse «omnis feret omnia tellus».</p>
        </div2>

        
<div2 n="185"><head>[schol. 185]</head>

          <p> ERRANTES pascentes, ut alibi «mille meae Siculis errant in montibus agnae»; re vera
            enim dum pascuntur vagantur. Et in septimo de cervo «errabat silvis». TOTA inter ‘totum’
            et ‘omne’ hoc interest, quod ‘totum’ dicimus unius corporis plenitudinem, ‘omne’ de
            universis dicimus, ut puta ‘totum auditorium habet scolasticos’, hoc est plenum est
            auditorium scolasticis, ‘omne auditorium habet scolasticos’, id est omnia auditoria.
            Vsurpant tamen poetae et ista confundunt, ut hoc loco ‘tota’ pro ‘omnibus’ posuit, et
            contra pro ‘tota’ ‘omnem’ posuit, ut est «omnemque reverti per Troiam». Statius «et
            totos in poenam ordire nepotes», id est omnes. Plerique derivationem dicunt ab eo quod
            est ‘tot’ ‘totus’, ut ab eo quod est ‘quot’ ‘quotus’. Sed illud notandum, quia in
            derivatione mutat plerumque naturam; nam, cum ‘tot’ naturaliter brevis sit, ‘totus’
            producitur, ‘quotus’ vero secundum originem suam brevis remanet. </p>
        </div2>

        
<div2 n="186"><head>[schol. 186]</head>

          <p> AGMEN ‘agmen’ proprie dicitur ordinata multitudo, ut est ambulantis exercitus; neque
            enim in uno loco stans ‘agmen’ vocatur, aut, si inventum fuerit, usurpatum est. Vnde
            bene adiecit ‘longum’, ut incedentum ostenderet significationem. </p>
        </div2>

        
<div2 n="187"><head>[schol. 187]</head>

          <p> CONSTITIT ‘con’ secundum naturam brevis est semper, excepto cum s littera vel f
            sequitur; tunc enim tantum producitur, sicut ‘in’ syllaba, ut ‘insula’, ‘infula’. </p>
        </div2>

        
<div2 n="188"><head>[schol. 188]</head>

          <p> CORRIPVIT aut de pharetra ‘corripuit’, ut est «corripit hic subita trepidus formidine
            ferrum», aut ab Achate, ut eum secutum esse per silentium intellegamus, ut illo loco «ni
            iam praemissus Achates adforet», item «nunc repeto, Anchises fatorum arcana reliquit».
            GEREBAT aut tunc, aut quae gerere consueverat. </p>
        </div2>

        
<div2 n="190"><head>[schol. 190]</head>

          <p> CORNIBVS ARBOREIS aut subaudi ‘cum’, ut illo loco «atque Ixionii vento rota constitit
            orbis», id est cum vento; aut certe secundum supra dictam figuram ‘cornibus arboreis’
            pro ‘cornuum arboreorum’. Melius tamen est ut ‘cum’ subaudias. TVM VVLGVS bene ‘vulgus’,
            ductoribus interemptis. </p>
        </div2>

        
<div2 n="191"><head>[schol. 191]</head>

          <p> MISCET perturbat, circumagit, insequitur. FRONDEA pro ‘frondosa’ posuit. Plerumque
            enim dum varietati declinationis student poetae mutant proprietatem. Nam ‘frondeum’ est
            totum de frondibus, ut torus, ‘frondosus’ vero est lucus; licet enim abundet frondibus,
            non tamen est de frondibus totus; ut ‘saxosus’, ‘saxeus’. </p>
        </div2>

        
<div2 n="192"><head>[schol. 192]</head>

          <p> QVAM SEPTEM bene definit numerum; necessitatis enim est haec venatio, non voluptatis,
            in qua plura requiruntur. VICTOR hoc loco ‘propositi effector’, ut est «rotis insistere
            victor».</p>
        </div2>

        
<div2 n="193"><head>[schol. 193]</head>

          <p> FVNDAT HVMI per humum. Et est adverbialiter positum, ut «humi nitens», id est ‘per
            humum’. CVM NAVIBVS cacenphaton in sermone, quod fit si ‘cum’ particulam n littera
            sequatur. </p>
        </div2>

        
<div2 n="194"><head>[schol. 194]</head>

          <p> HINC pro ‘inde’; abutitur enim adverbiis more suo. PARTITVR Sallustius ait «provincias
            inter se partiverant»; nam et ‘partio’ et ‘partior’ dicimus. Et est verbum de his quae,
            cum utramque recipiant declinationem pro nostra voluntate, activae tamen sunt
            significationis, ut ‘punio’ ‘punior’, ‘fabrico’ ‘fabricor’, ‘lavo’ ‘lavor’. Quamquam
            temptaverit Probus facere differentiam inter activam passivamque significationem, ut
            dicamus ‘tondeo alterum’, ‘tondeor ab altero’; sed hoc in aliis verbis dicere non
            possumus, ut ‘fabrico’ ‘fabricor’, ‘pasco’ ‘pascor’; nam legimus «florem depasta
            salicti» et «pascuntur vero dumos». Sunt autem alia verba quae activae significationis
            declinationisque sunt, ut ‘caedo’; sunt quae passivae, ut ‘caedor’. Invenimus tamen,
            activam declinationem significationem habere passivam, ut ‘vapulo’, et contra
            declinationem passivam activam habere significationem, ut ‘loquor’. Haec ergo caute ab
            illis segreganda sunt verbis. </p>
        </div2>

        
<div2 n="195"><head>[schol. 195]</head>

          <p> VINA BONVS QVAE DEINDE CADIS ONERARAT ACESTES ordo est ‘deinde vina partitur quae
            Acestes dedit’. </p>
        </div2>

        
<div2 n="196"><head>[schol. 196]</head>

          <p> TRINACRIO Graecum est propter tria <foreign xml:lang="grc">ἄκρα</foreign>, id est
            promunturia, Lilybaeum, Pachynum, Pelorum. Latine autem ‘Triquetra’ dicitur. HEROS vir
            fortis, semideus, plus ab homine habens, ut ait Hesiodus. </p>
        </div2>

        
<div2 n="198"><head>[schol. 198]</head>

          <p> O SOCII ordo est ‘o socii, revocate animos’. Bene autem socios dixit, ut se eis
            exaequaret. IGNARI pro ‘inmemores’. Et est acyrologia; ‘ignarus’ enim est qui ignorat,
            ‘inmemor’ qui oblitus est. ANTE MALORVM <foreign xml:lang="grc">ὑφέν</foreign> est, ut
            alibi «caeli subter labentia signa».</p>
        </div2>

        
<div2 n="199"><head>[schol. 199]</head>

          <p> O PASSI GRAVIORA arte magna utitur. Vult enim eos meminisse graviorum, ut praesentia
            facilius tolerent. Et bene graviora dicit esse transacta, ut ostendat futura esse
            leviora. HIS QVOQVE scilicet sicut et gravioribus. </p>
        </div2>

        
<div2 n="200"><head>[schol. 200]</head>

          <p> SCYLLAEAM RABIEM exempla pro negotiorum qualitate sumere debemus, ut hoc loco in
            marinis periculis ponit peractae tempestatis exempla. PENITVSQVE SONANTES id est valde.
            Et aut ‘valde sonantes accessistis’, aut ‘valde accessistis’, id est iuxta. Et bene ait
            ‘accessistis’; non enim passi sunt haec pericula, sed his fuere vicini. </p>
        </div2>

        
<div2 n="201"><head>[schol. 201]</head>

          <p> CYCLOPEA SAXA aut quae Cyclops in Vlixen iecit, aut certe Siciliam dicit, in qua
            Cyclopes habitaverunt, ut ipse «centum alii curva haec habitant ad litora vulgo».
            Possumus tamen et Aetnam accipere; nam et ipse in tertio ait «nocte illa tecti silvis
            inmania monstra perferimus».</p>
        </div2>

        
<div2 n="202"><head>[schol. 202]</head>

          <p> MAESTVMQVE TIMOREM quod maestos et sollicitos faciat, ut «mors pallida» et «tristis
            senectus».</p>
        </div2>

        
<div2 n="203"><head>[schol. 203]</head>

          <p> MITTITE omittite. Et est tropus aphaeresis, quomodo ‘temnere’ pro ‘contemnere’. FORSAN
            ‘forsan’ ‘fortassis’ ‘forsitan’ ‘forte’ ‘fors’ unum significant, sed varie pro metri
            ratione ponuntur. OLIM modo temporis futuri est. MEMINISSE ‘memini’ et genetivum regit
            et accusativum; dicimus enim et ‘memini malorum’ et ‘memini mala’. Et iusta ratione; nam
            memoriae oblivio contraria est, et ‘obliviscor’ similiter et genetivum regit et
            accusativum, ut «obliviscere caedis atque incendiorum» et «obliviscor iniurias tuas,
            Clodia». <del>[Sic Tullius Cicero]</del>. IVVABIT futuri temporis est. Huius autem verbi
            praeteritum perfectum anomalum est. Nam cum primae coniugationis verba tempore perfecto
            aut in ‘avi’ exeant, ut ‘amavi’, aut in ‘ui’ solutam, ut ‘tonui’, hoc verbum neque
            ‘iuvavi’ facit neque ‘iuvui’, sed ‘iuvi’, ut Lucanus «iuvit sumpta ducem, iuvit dimissa
            potestas».</p>
        </div2>

        
<div2 n="204"><head>[schol. 204]</head>

          <p> PER VARIOS CASVS argumentum a conpensatione. </p>
        </div2>

        
<div2 n="205"><head>[schol. 205]</head>

          <p> SEDES QVIETAS non vacat quod adiecit ‘quietas’. Habuit enim sedes et in Thracia et in
            Creta, sed non quietas. </p>
        </div2>

        
<div2 n="206"><head>[schol. 206]</head>

          <p> ILLIC FAS REGNA RESVRGERE TROIAE figura etiam ante dicta, qua per contrarium aliquid
            intellegimus. Dicendo enim ‘illic fas’ ostendit alibi nefas, ut occurreret cogitationi
            sociorum, ne fatigati tot malis quascumque requirerent sedes; quod etiam in quinto
            factum est navibus incensis. </p>
        </div2>

        
<div2 n="207"><head>[schol. 207]</head>

          <p> DVRATE duri estote ad sustinendos labores. Sic Horatius «vix durare possunt
            imperiosius aequor». VOSMET ‘ΜΕΤ’ <foreign xml:lang="grc">πάρελκον</foreign> est.
            Sciendum autem est, has particulas ‘met’, ‘piam’, ‘te’, ut ‘egomet’, ‘quispiam’, ‘tute’,
            et similia ornatus causa poni. Sunt autem adverbia. Quicquid enim ab illis septem
            recesserit partibus adverbium sit necesse est. Item quemadmodum probamus adverbia esse,
            quia dicimus ‘docte facio’, ‘docte feci’, ‘docte fecisti’, et mutato verbo remanet
            adverbium. Ergo, si sic et in istis particulis invenimus, ut ‘egomet’, ‘vosmet’, ut
            mutatis casibus vel personis eadem permaneant, adverbia sine dubio sunt; nulla enim hoc
            alia pars orationis admittit. Notandum sane quod hae particulae plerumque suam naturam
            habent, non syllabarum. Nam cum ‘te’ et ‘met’ longae sint, ‘tutemet’ dactylus invenitur,
            nec possumus harum partium naturam discutere, quia sub regulis non sunt. </p>
        </div2>

        
<div2 n="208"><head>[schol. 208]</head>

          <p> VOCE REFERT pleonasmos est, qui fit quotiens adduntur superflua, ut alibi «vocemque
            his auribus hausi», Terentius «his oculis egomet vidi». CVRIS cura dicta ab eo quod cor
            urat. Denique paulo post ait «premit altum corde dolorem». AEGER ‘aeger’ est et
            ‘tristis’ et ‘male valens’, ‘aegrotus’ autem sive ‘aegrotans’, tantummodo ‘male valens’.
          </p>
        </div2>

        
<div2 n="209"><head>[schol. 209]</head>

          <p> SPEM laetitiam. Et est crebra apud Vergilium figura, quae fit quotiens significatur ab
            eo quod praecedit id quod sequitur; nam spem laetitia sequitur. Spes vero in vultu non
            videtur, sed laetitia. Haec autem figura et versa vice fit, ut intellegamus ab eo quod
            sequitur id quod praecedit, ut «meritaeque exspectent praemia palmae». ‘Palmam’ pro
            ‘virtute’ posuit, quae praemium meretur et palmam. </p>
        </div2>

        
<div2 n="210"><head>[schol. 210]</head>

          <p> PRAEDAE ad praedam, ut «inferretque deos Latio». ACCINGVNT studiose parant, ut alibi
            «accingunt operi». ‘Accinctos’ enim industrios dicimus, ut Horatius «altius ac nos
            praecinctis», sicut econtra neglegentes ‘discinctos’ vocamus, ut «discinctos Mulciber
            Afros». DAPIBVSQVE FVTVRIS ambitiose dixit, quod sunt cervi dapes futurae. </p>
        </div2>

        
<div2 n="211"><head>[schol. 211]</head>

          <p> TERGORA ‘tergus tergoris’, unde et ‘tergora’, ‘corium’ significat; ‘tergum’ vero
            ‘tergi’, ut ‘templum templi’, ‘dorsum’ significat, ut Sallustius «scilicet quia tergis
            abstinetur». VISCERA NVDANT ‘viscera’ non tantum intestina dicimus, sed quicquid sub
            corio est, ut in Albano ‹monte› Latinis visceratio dabatur, id est
            caro. Est autem nominativus ‘hoc viscus huius visceris’, ut Lucretius «viscus gigni
            sanguenque creari». ‘Sanguen’ autem ideo dixit, quia ‘sanguinis’ facit, ut ‘carmen
            carminis’; si enim ‘sanguis’ diceret, par esset genetivus, ut ‘anguis’, ‘pinguis’. </p>
        </div2>

        
<div2 n="212"><head>[schol. 212]</head>

          <p> VERIBVS ecce nomen de his quae in numero singulari indeclinabilia sunt, ut ‘veru’
            ‘cornu’ ‘genu’. TREMENTIA palpitantia adhuc. </p>
        </div2>

        
<div2 n="213"><head>[schol. 213]</head>

          <p> AËNA LOCANT quibus utebantur non ad elixandas carnes, sed ad se lavandos. Heroicis
            enim temporibus carne non vescebantur elixa. Huic autem nomini maiores aspirationem
            dabant; nam ‘ahena’ dicebant. </p>
        </div2>

        
<div2 n="214"><head>[schol. 214]</head>

          <p> TVNC id est postquam se laverunt. VICTV cibo, unde et ‘convictores’ dicimus, ut
            Horatius «nunc quia sim tibi Maecenas convictor»; nam ‘convivae’ a convivio dicuntur.
            FVSI polysemus sermo est. Significat enim et ‘discumbentes’, ut hoc loco, et ‘fugatos’
            et ‘occisos’. </p>
        </div2>

        
<div2 n="215"><head>[schol. 215]</head>

          <p> IMPLENTVR ‘impleor’ duos casus regit; dicimus enim et ‘impleor illius rei’, ut Cicero
            «squaloris plenus ac pulveris», et Terentius «plenus rimarum sum» et ‘impleor illa re’,
            ut hoc loco ut alibi «plenamque sagittis threiciis» et Iuvenalis «lectica Mathonis plena
            ipso». FERINAE ‘feras’ dicimus aut quod omni corpore feruntur aut quod naturali utuntur
            libertate et pro desiderio suo feruntur. </p>
        </div2>

        
<div2 n="216"><head>[schol. 216]</head>

          <p> POSTQVAM EXEMPTA FAMES caute in maestitia cibis famem exemptam dicit, id est fugatam,
            non affluentiam quaesitam. MENSAEQVE REMOTAE quia apud maiores ipsas apponebant mensas
            pro discis; unde est «et mensae grata secundae». Duas enim habebant mensas: unam carnis,
            alteram pomorum. </p>
        </div2>

        
<div2 n="217"><head>[schol. 217]</head>

          <p> AMISSOS non re vera, sed ut illo tempore putabant. </p>
        </div2>

        
<div2 n="219"><head>[schol. 219]</head>

          <p> EXAVDIRE VOCATOS aut subaudimus ‘deos’, et quasi conquestio est, quod non flectantur
            precibus, aut certe hoc dicit, non solum perisse eos, sed nec sepulturam habere ad quam
            vocentur. Novimus enim quod mortuorum umbrae ad sepulcra vocabantur, ut est «manesque
            vocabat Hectoreum ad tumulum». Et est figura, ab eo quod praecedit id quod sequitur,
            quia post facta sepulcra manes vocantur. </p>
        </div2>

        
<div2 n="220"><head>[schol. 220]</head>

          <p> PRAECIPVE praeter omnes, quasi pius. ORONTI pro ‘Orontis’, ut «inmitis Achilli».</p>
        </div2>

        
<div2 n="221"><head>[schol. 221]</head>

          <p> SECVM propter socios, ut supra «spem vultu simulat».</p>
        </div2>

        
<div2 n="223"><head>[schol. 223]</head>

          <p> FINIS vel fabularum vel diei; sequitur namque paulo post «Aeneas per noctem plurima
            volvens». Et sciendum est Vergilium non semper dicere ortum vel occasum diei, sed aut
            intellectui relinquere, ut hoc loco, aut negotiis tempora significare. Est autem poetica
            callopistia non omnia exprimere; unde ait Horatius in Arte Poetica «nec verbum verbo
            curabis reddere fidus interpres», quamvis plerique de translatione Graecitatis hoc
            adserant dictum. Homerus sane ista contemnens tempora universa describit. CVM IVPPITER
            AETHERE SVMMO DESPICIENS oeconomiam istam secundum mathesin videtur ordinasse Vergilius;
            nam Iove in altitudine sua posito cum Venere significatur quod per mulierem aliqua
            felicitas possit evenire. Ergo, quoniam Aeneas in partem regni admittetur a Didone per
            occasionem coniugii, idcirco haec poeta praemisit. Sane illud animadvertendum, quod
            peritissime dixit tristiorem Venerem fuisse cum Iove, ex quo significat exitum uxoris
            infelicem futurum; nam se utique Dido interemit. Quod autem Mercurium facit a Iove
            defluentem ad occasum descendere, id est ad ima terrarum, ostendit amicitias quidem
            fore, sed minime diuturno tempore permanere. Illud etiam mathematici dicunt, Venere in
            Virgine posita misericordem feminam nasci; atque ideo Vergilius fingit in habitu
            virginis venatricis Venerem occurrisse filio, quod et misericordem postea reginam
            probavit Aeneas et in venatione cum ea permixtus est. AETHERE SVMMO qui summus est; et
            proprium aetheri epitheton dedit, quia omnibus superior est. </p>
        </div2>

        
<div2 n="224"><head>[schol. 224]</head>

          <p> DESPICIENS deorsum aspiciens, sicut ‘suspiciens’ ‘sursum aspiciens’. notandum sane
            quia, si ‘dispiciens’ dixerimus, ‘diligenter inquirens’ significamus, sicut ‘deduco’ et
            ‘diduco’; nam ‘deduco’ est ‘prosequor’, ‘diduco’ vero ‘divido’. VELIVOLVM duas res
            significat, et quod velis volatur, ut hoc loco, et quod velis volat, ut Ennius «naves
            velivolas», qui et proprie dixit. Et est ista reciproca translatio navium et avium.
            Legimus enim «et velorum pandimus alas» et contra de apibus «nare per aestatem
            liquidam», cum natatus navium sit, alae vero avium. Et sciendum est esse reciprocas
            translationes, esse et partis unius. IACENTES aut in longum expositas, aut proprium
            epitheton est terrarum; nam, cum cetera elementa mobilia sint, sola terra stabilis est,
            unde et bruta dicitur. </p>
        </div2>

        
<div2 n="225"><head>[schol. 225]</head>

          <p> LATOS POPVLOS cum ‘populos’ numero plurali dicimus, urbes significamus; cum vero
            ‘populum’, unius multitudinem civitatis intellegimus. SIC quid est ‘sic’? Vt ista
            conspiceret. </p>
        </div2>

        
<div2 n="226"><head>[schol. 226]</head>

          <p> ET LIBYAE DEFIXIT LVMINA REGNIS prooeconomia, id est dispositio carminis. Vituperabile
            enim fuerat si ex abrupto transitum faceret, quod in nono fecit «atque ea diversa
            penitus dum parte geruntur»; quae res tamen excusatur uno sermone «atque ea», id est
            eodem tempore, quod solum est interpositum. Nunc vero bene transiit, quia inducit Iovem
            et de rebus humanis cogitantem et Africam respicientem, ad quam venere Troiani. Vnde
            honestus color est ut Venus adeat Iovem, timens ne Romana fata Carthagini concedat;
            felix enim eventus sequitur loca quae respexerit Iuppiter, unde in secundo «aspice nos
            hoc tantum», et alibi «atque oculos Rutulorum reicit arvis», ubi erat futura victoria.
          </p>
        </div2>

        
<div2 n="227"><head>[schol. 227]</head>

          <p> TALES de rebus humanis. IACTANTEM PECTORE CVRAS nunc secundum Stoicos loquitur, qui
            deos dicunt humana curare, interdum secundum Epicureos, poetica utens licentia. </p>
        </div2>

        
<div2 n="228"><head>[schol. 228]</head>

          <p> TRISTIOR conparativum posuit pro positivo. Quando enim tristis est Venus, ut nunc
            ‘tristior’ diceretur? OCVLOS SVFFVSA NITENTES nitidos oculos lacrimis perfusos habens.
            Et est figura, quae fit quotiens participio praeteriti temporis a passivo iungimus casum
            accusativum, ut ‘deiectus animum’, ‘maesta vultum’. Dicendo autem ‘nitentes’ expressit
            nimiam etiam in lacrimis pulchritudinem, sicut de Euryalo «lacrimaeque decorae».</p>
        </div2>

        
<div2 n="230"><head>[schol. 230]</head>

          <p> AETERNIS REGIS IMPERIIS ET FVLMINE TERRES volunt quidam superfluo ‘regis’ ad deos
            referri, ‘terres’ ad homines, nescientes quia maioris potestatis est idem posse circa
            deos quod circa homines. ‘Et fulmine terres’ non sine causa adiecit ‘terres’. Est enim
            fulmen quod terreat; est quod adflet, ut «fulminis adflavit ventis»; est quod puniat, ut
            «vel pater omnipotens adigat me fulmine ad umbras»: peremptorii autem fulminis late
            patet significatio; est quod praesagiat, ut «de caelo tactas memini praedicere
            quercus».</p>
        </div2>

        
<div2 n="231"><head>[schol. 231]</head>

          <p> MEVS subaudis ‘filius’, ut ‘Aiacis Oili’, ut ante diximus. IN TE modo ‘contra te’;
            alibi ‘pro’ significat, ut «quietum accipit in Teucros animum mentemque benignam», id
            est pro Teucris. </p>
        </div2>

        
<div2 n="232"><head>[schol. 232]</head>

          <p> QVID TROES POTVERE? argumentum ab inpossibili, ut alibi «non ea vis animo». Et est
            validius quam a voluntate; plus enim est non posse, quam nolle. ‘Troes’ erit nominativus
            ‘Tros’. Et haec breviter scienda regula est, quia omnia nomina monosyllaba Graeca quae
            in Latinum sermonem transeunt tertiae sunt tantum declinationis, et tam Latine quam
            Graece declinari possunt, ut ‘Tros Trois et Troos’, ‘Pan Panis et Panos’, ut «Arcadici
            dictum Panos de more Lycaei».</p>
        </div2>

        
<div2 n="233"><head>[schol. 233]</head>

          <p> OB ITALIAM ne ad Italiam perveniant, toto orbe pelluntur. Atqui in Africa sunt. Sed,
            si diligenter requiras, etiam inde pelluntur; ait namque «hospitio prohibemur
            harenae».</p>
        </div2>

        
<div2 n="234"><head>[schol. 234]</head>

          <p> CERTE HINC ROMANOS atqui nusquam hoc legimus sed per silentium intellegimus, ut
            superius de Iunone audierat. VOLVENTIBVS volubilibus. Et est participium pro nomine.
            ‘Volvens’ enim est qui volvit, ‘volubilis’ qui volvitur. Anni autem volvuntur, non
            volvunt, ut est «atque in se sua per vestigia volvitur annus».</p>
        </div2>

        
<div2 n="235"><head>[schol. 235]</head>

          <p> FORE futuros esse. Et est de verbis defectivis. REVOCATO dicendo ‘revocato’ ostendit
            Italiam, unde Dardanus fuerat. A SANGVINE TEVCRI Teucrum pro Dardano posuit - Dardanus
            enim de Italia profectus est, Teucer de Creta - quia solent poetae nomina de vicinis
            provinciis vel personis usurpare, ut «domitus Pollucis habenis Cyllarus», cum Castor
            equorum domitor fuerit; item «et manibus Procne pectus signata cruentum» pro
            ‘Philomela’; item Didonem Sidoniam dicit, cum sit Tyria, a loci vicinitate; item «quid
            loquar aut Scyllam Nisi?» cum Phorci fuerit. Et sciendum est inter fabulam et
            argumentum, hoc est historiam, hoc interesse, quod fabula est dicta res contra naturam,
            sive facta sive non facta, ut de Pasiphae, historia est quicquid secundum naturam
            dicitur, sive factum sive non factum, ut de Phaedra. </p>
        </div2>

        
<div2 n="236"><head>[schol. 236]</head>

          <p> OMNI DICIONE melius ‘omni’ quam ‘omnis’, ut sigificet ‘omni potestate’, id est pace,
            legibus, bello. </p>
        </div2>

        
<div2 n="237"><head>[schol. 237]</head>

          <p> POLLICITVS pollicemur sponte, rogati promittimus. QVAE TE GENITOR SENTENTIA VERTIT?
            verecunde agit Venus; nec enim conveniebat ut aperte contra uxorem ageret apud maritum.
            Vnde et similiter respondet Iuppiter «neque me sententia vertit».</p>
        </div2>

        
<div2 n="238"><head>[schol. 238]</head>

          <p> HOC hac re. </p>
        </div2>

        
<div2 n="239"><head>[schol. 239]</head>

          <p> REPENDENS compensans. Et est translatio a pecunia. </p>
        </div2>

        
<div2 n="240"><head>[schol. 240]</head>

          <p> NVNC EADEM similis qualis ab initio fuit, ut ostendat nec longitudinem temporis
            prodesse Troianis. </p>
        </div2>

        
<div2 n="241"><head>[schol. 241]</head>

          <p> FINEM ac si diceret ‘non regnum requirimus, sed finem laborum’. </p>
        </div2>

        
<div2 n="242"><head>[schol. 242]</head>

          <p> ANTENOR POTVIT non sine causa Antenoris posuit exemplum, cum multi evaserint
            Troianorum periculum, ut Capys qui Campaniam tenuit, ut Helenus qui Macedoniam, ut alii
            qui Sardiniam secundum Sallustium, sed propter hoc, ne forte illud occurreret, iure hunc
            vexari tamquam proditorem patriae. Elegit ergo similem personam; hi enim duo Troiam
            prodidisse dicuntur secundum Livium, quod et Vergilius per transitum tangit, ut «se
            quoque principibus permixtum agnovit Achivis», et excusat Horatius dicens «ardentem sine
            fraude Troiam», hoc est sine proditione. Quae quidem excusatio non vacat; nemo enim
            excusat nisi rem plenam suspicionis. Sisenna tamen dicit solum Antenorem prodidisse.
            Quem si velimus sequi, augemus exemplum; si regnat proditor, cur pius vagatur? Ob hoc
            autem creditur Graecis Antenor patriam prodidisse, quia et legatos qui propter Helenam
            venerant suscepit hospitio, et Vlixen in mendici habitu agnitum non prodidit. </p>
        </div2>

        
<div2 n="243"><head>[schol. 243]</head>

          <p> ILLYRICOS PENETRARE SINVS Antenor non Illyricum, non Liburniam, sed Venetiam tenuit.
            Ideo autem Vergilius dicit ‘Illyricos sinus’, quod inde venit quidam Henetus rex, qui
            Venetiam tenuit, a cuius nomine Henetiam dictam posteri Venetiam nominaverunt. TVTVS
            ideo ‘tutus’, quia Raeti Vindelici ipsi sunt Liburni, saevissimi admodum populi, contra
            quos missus est Drusus. Hi autem ab Amazonibus originem ducunt, ut etiam Horatius dicit
            «quibus mos unde deductus per omne tempus Amazonia securi dextras obarmet, quaerere
            distuli». Hoc ergo nunc ad augmentum pertinet, quod tutus est etiam inter saevos
            populos. </p>
        </div2>

        
<div2 n="244"><head>[schol. 244]</head>

          <p> FONTEM TIMAVI amant poetae rem unius sermonis circumlocutionibus dicere, ut pro Troia
            dicant ‘urbem Troianam’, pro Buthrotio ‘arcem Buthroti’; sic et modo pro Timavo ait
            ‘fontem Timavi’, et paulo post ‘urbem Patavi’, id est Patavium. </p>
        </div2>

        
<div2 n="245"><head>[schol. 245]</head>

          <p> VNDE PER ORA NOVEM multi septem esse dicunt; quod, si incerta fides est, finitus est
            numerus pro infinito. CVM MVRMVRE MONTIS tanta vi exit in mare ut etiam resonet vicinus
            mons. Et sic dictum est, sicut superius «illi indignantes magno cum murmure montis
            circum claustra fremunt».</p>
        </div2>

        
<div2 n="246"><head>[schol. 246]</head>

          <p> MARE amat poeta rem historiae carmini suo coniungere; Varro enim dicit hunc fluvium ab
            incolis mare nominari. ‘Proruptum’ id est effusum fluens. Et melius ‘proruptum’ quam
            ‘praeruptum’ legere. Bene autem definit; quid est largus fons? Solutum mare. PELAGO
            aquarum abundantia. PREMIT populatur, vastat. </p>
        </div2>

        
<div2 n="247"><head>[schol. 247]</head>

          <p> HIC TAMEN hoc est etiam in loco difficili. VRBEM PATAVI hoc est Patavium. Patavium
            autem dictum vel a Padi vicinitate, quasi Padavium, vel apo tou petasqai, quod captato
            augurio dicitur condita, vel quod avem telo petisse dicitur et eo loco condidisse
            civitatem. SEDESQVE LOCAVIT ex votis suis facit invidiam, dicens id concessum Antenori
            quod ipsa desiderat. </p>
        </div2>

        
<div2 n="248"><head>[schol. 248]</head>

          <p> ET GENTI NOMEN DEDIT hoc est quod ne victori quidem concedetur Aeneae; quod scimus a
            Iunone esse perfectum, contra quam oblique loquitur propter considerationem mariti. Hi
            autem primis temporibus ab Antenore dicti sunt ‘Antenoridae’. ARMAQVE FIXIT TROIA hoc
            est ‘securus est’, quia solent missi militia sive gladiatura quibuslibet templis arma
            suspendere, ut Horatius «Veianius armis Herculis ad postem fixis» et «Danais de poste
            refixum».</p>
        </div2>

        
<div2 n="249"><head>[schol. 249]</head>

          <p> CONPOSTVS syncope est; detraxit enim de medio syllabam, ut «et pocula porgite
            dextris».</p>
        </div2>

        
<div2 n="250"><head>[schol. 250]</head>

          <p> NOS TVA PROGENIES sic loquitur quasi una sit de Troianis; nam aliter sensus non
            procedit. Quod autem dixit ‘tua progenies’, epexegesis est, ut «ast ego quae divum
            incedo regina». ANNVIS quia nutu semper promittit aliquid Iuppiter. </p>
        </div2>

        
<div2 n="251"><head>[schol. 251]</head>

          <p> INFANDVM pro ‘infande’, ut in VI «miserum septena quotannis», item «torvumque repente
            clamat», pro ‘torve’. Et est figura quae fit quotiens nomen pro adverbio ponitur; magis
            autem poetica est, in prosa aut rara aut numquam. Tamen hoc loco ‘infandum’ potest esse
            etiam interiectio dolentis. VNIVS hic produxit paenultimam. </p>
        </div2>

        
<div2 n="252"><head>[schol. 252]</head>

          <p> PRODIMVR multa quidem hic sermo significat, sed modo ‘porro damur’, scilicet ‘ab
            Italia’. Et sciendum est omnium auctorum esse consuetudinem ut res dubie positas in
            sequentibus explanare et plenius dicere, ut hoc loco; nam quid est ‘prodimur’, ostendit
            dicens ‘atque Italis longe disiungimur oris’. </p>
        </div2>

        
<div2 n="253"><head>[schol. 253]</head>

          <p> HIC id est talis, ut «hunc ego te Euryale, aspicio», id est talem. HONOS cum secundum
            artem dicamus ‘honor’ ‘arbor’ ‘lepor’, plerumque poetae r in s mutant causa metri; ‘os’
            enim longa est, ‘or’ brevis. Hoc quidem habet ratio; sed ecce in hoc loco etiam sine
            metri necessitate ‘honos’ dixit. Item Sallustius paene ubique ‘labos’ posuit, quem nulla
            necessitas coegit. Melius tamen est servire regulae. SIC NOS IN SCEPTRA REPONIS ‘sic’,
            hoc est ‘per naufragia’, ‘in sceptra’ aut ‘ad imperia reservas’; aut certe antiqua est
            licentia communium praepositionum. </p>
        </div2>

        
<div2 n="254"><head>[schol. 254]</head>

          <p> OLLI modo ‘tunc’ propter sequentia. Pronomen enim non debet poni cum nomine, sed pro
            ipso nomine, et nullus dicit ‘illi natae’. Alias tamen ‘olli’ ‘illi’ significat, ut
            «olli dura quies oculos et ferreus urget somnus». SVBRIDENS laetum ostendit Iovem et
            talem qualis esse solet cum facit serenum. Poetarum enim est elementorum habitum dare
            numinibus, ut supra de Neptuno dictum est. </p>
        </div2>

        
<div2 n="255"><head>[schol. 255]</head>

          <p> SERENAT hoc verbum de his est quae carent prima positione, quod fit in his quae in
            nostra non sunt potestate, ut ‘tono’, ‘fulmino’, ‘pluo’. Haec enim non possumus dicere,
            nisi forte persona inducatur eius qui potest, ut si tale aliquid Iuppiter dicat. </p>
        </div2>

        
<div2 n="256"><head>[schol. 256]</head>

          <p> OSCVLA LIBAVIT leviter tetigit. Et sciendum osculum religionis esse, savium
            voluptatis. </p>
        </div2>

        
<div2 n="257"><head>[schol. 257]</head>

          <p> PARCE METV quotiens in causis arguimur, ante nos purgare debemus et sic ad actionem
            descendere. Quod et hoc loco Iuppiter facit; ante enim obiecta purgat et sic venit ad
            promissionem. Et est ‘parce metu’ elocutio usualis, id est dimitte metum, quomodo
            dicimus ‘parce verbis’, ‘parce iniuriis’. CYTHEREA omnia quae apud Graecos ει
            diphthongon habent apud Latinos in e productum convertuntur, ut <foreign xml:lang="grc">
              Κυθέρεια</foreign> Cytherea, <foreign xml:lang="grc">Αἰνείαϛ</foreign> Aeneas,
              <foreign xml:lang="grc">Μήδεια</foreign> Medea. Omnia autem quae dicit Iuppiter ad
            solutionem pertinent antedictorum. Nunc dicit ‘parce metu’, quia superius dixerat
            ‘tristior’; ‘manent inmota’, quia dixerat «quae te genitor sententia vertit?». Et simul
            per transitum dogma Stoicorum ostendit, nulla ratione posse fata mutari. TVORVM vel
            Troianorum vel Romanorum. </p>
        </div2>

        
<div2 n="258"><head>[schol. 258]</head>

          <p> FATA TIBI non ‘propter te’ - fati enim inmobilis ratio est - sed aut vacat ‘tibi’, ut
            «qui mihi accubantes in conviviis», aut certe ‘tuta tibi sunt fata’, non tamen ‘propter
            te’. CERNES VRBEM aut Romam significat, quia, cum proprietatem detrahimus, quod magnum
            est significamus, ut si dicas ‘legi oratorem’ nec addas quem, intellego Ciceronem – et,
            ne longa sit expectatio, adiecit ‘et promissa Lavini moenia’ - aut certe detrahe ‘et’,
            sicut multi, et epexegesin facis ‘cernes urbem’, id est ‘promissa Lavini moenia’. </p>
        </div2>

        
<div2 n="259"><head>[schol. 259]</head>

          <p> SVBLIMEMQVE FERES AD SIDERA CAELI propter illud «caeli quibus adnuis arcem». Aeneas
            enim secundum quosdam in Numicum cecidit fluvium, secundum Ovidium in caelum raptus est,
            appellatus tamen est Iuppiter Indiges. </p>
        </div2>

        
<div2 n="260"><head>[schol. 260]</head>

          <p> MAGNANIMVM ‘magnus’ et ‘parvus’, quoniam mensurae sunt, ad animum non nisi <foreign xml:lang="grc">
              καταχρηστικῶϛ</foreign> adhibentur. </p>
        </div2>

        
<div2 n="261"><head>[schol. 261]</head>

          <p> HIC id est Aeneas. Et est ordo ‘hic bellum ingens geret Italia’. TIBI FABOR ENIM hoc
            loco excusat quaestionem futuram, quasi Veneri dolenti quae vera sunt dicat, sed aliter
            loquatur cunctis praesentibus dis; dicet enim in decimo «abnueram bello Italiam
            concurrere Teucris». QVANDO siquidem. REMORDET sollicitat. Terentius «par pari referto,
            quod eam remordeat».</p>
        </div2>

        
<div2 n="262"><head>[schol. 262]</head>

          <p> ARCANA secreta; ‹ab arcendo›, unde et ‘arca’ et ‘arx’ dicta, quasi
            res secretae. </p>
        </div2>

        
<div2 n="263"><head>[schol. 263]</head>

          <p> ITALIA in Italia, et detraxit praepositionem more suo. Sic et illo loco «non Libyae,
            non ante Tyro; despectus Hiarbas» id est in Tyro. Nam si adverbialiter vellet, ‘Tyri’
            diceret. POPVLOSQVE FEROCES CONTVNDET incongruum fuerat in consolatione bella
            praedicere: ob hoc ergo etiam victoriam pollicetur. </p>
        </div2>

        
<div2 n="264"><head>[schol. 264]</head>

          <p> MORESQVE VIRIS ET MOENIA PONET hysteroproteron in sensu; ante enim civitas, post iura
            conduntur. ‘Leges’ autem etiam ‘mores’ dici non dubium est. </p>
        </div2>

        
<div2 n="265"><head>[schol. 265]</head>

          <p> TERTIA DVM LATIO REGNANTEM VIDERIT AESTAS rhetorice, ne breve esset si triennium
            diceret, tempora divisit in species. Ordo autem est longissimus; nam aliter non procedit
            «sublimemque feres ad sidera caeli magnanimum Aeneam», ‘tertia dum Latio regnantem
            viderit aestas’. </p>
        </div2>

        
<div2 n="267"><head>[schol. 267]</head>

          <p> AT PVER ASCANIVS prudenter exitum Aeneae et ostendit et tacuit dicendo filium postea
            regnaturum. CVI NVNC COGNOMEN IVLO ADDITVR secundum Catonem historiae hoc habet fides:
            Aeneam cum patre ad Italiam venisse et propter invasos agros contra Latinum Turnumque
            pugnasse, in quo proelio periit Latinus; Turnum postea ad Mezentium confugisse eiusque
            fretum auxilio bella renovasse, quibus Aeneas Turnusque pariter rapti sunt; migrasse
            postea in Ascanium et Mezentium bella, sed eos singulari certamine dimicasse, et occiso
            Mezentio Ascanium Iulum coeptum vocari, a prima barbae lanugine quae ei tempore
            victoriae nascebatur. Sciendum est autem hunc primo Ascanium dictum a Phrygiae flumine
            Ascanio, ut est «transque sonantem Ascanium», deinde Ilum dictum, a rege Ilo, unde et
            Ilium, postea Iulum occiso Mezentio. De quibus nominibus hoc loco dicit ‘at puer
            Ascanius, cui nunc cognomen Iulo additur, Ilus erat’. Ab hac autem historia ita discedit
            Vergilius ut aliquibus locis ostendat non se per ignorantiam, sed per artem poeticam hoc
            fecisse, ut illo loco «quo magis Italia mecum laetere reperta»; ecce <foreign xml:lang="grc">
              ἀμφιβολικῶς</foreign> dixit, ostendit tamen Anchisen ad Italiam
            pervenisse. Sic autem omnia contra hanc historiam ficta sunt, ut illud ubi dicitur
            Aeneas vidisse Carthaginem, cum eam constet ante LX annos urbis Romae conditam. Inter
            excidium vero Troiae et ortum urbis Romae anni inveniuntur CCCXL. ‘Cognomen Iulo’ si
            proprie loqueretur, ‘agnomen’ diceret, non ‘cognomen’, sed magis ad familiam respexit,
            quia omnis gens Iulia inde originem ducit. Dicimus autem et ‘nomen mihi est Cicero’, ut
            «Hecyra est huic nomen fabulae», et ‘Ciceronis’, ut Sallustius «cui nomen oblivionis
            condiderant», et ‘Ciceroni’, ut «cui Remulo cognomen erat», et ‘Ciceronem’, ut
            «Aeneadasque meo nomen de nomine fingo». Melius tamen est dativo uti. </p>
        </div2>

        
<div2 n="269"><head>[schol. 269]</head>

          <p> MAGNOS ORBES tria sunt genera annorum: aut enim lunaris annus est XXX dierum, aut
            solstitialis XII mensium, aut, secundum Tullium, magnus, qui tenet XII milia nongentos
            quinquaginta quattuor annos, ut in Hortensio «horum annorum quos in fastis habemus
            magnus XII milia nongentos quinquaginta quattuor complectitur». Hoc ergo loco ‘magnum’
            dixit comparatione lunaris, et alibi «interea magnum sol circumvolvitur annum». ‘Annus’
            autem dictus quasi anus, id est anulus, quod in se redeat, ut est «atque in se sua per
            vestigia volvitur annus», vel apo tou ananeousqai, id est ab innovatione. VOLVENDIS
            volubilibus, ut supra. </p>
        </div2>

        
<div2 n="270"><head>[schol. 270]</head>

          <p> A SEDE LAVINI TRANSFERET verum est; vitans enim novercalem invidiam, deseruit Lavinium
            et Albam Longam condidit, dictam ab omine albae porcae repertae vel situ civitatis. VI
            modo ‘virtute’, nam multa significat. </p>
        </div2>

        
<div2 n="272"><head>[schol. 272]</head>

          <p> HINC IAM praeterea. TER CENTVM quomodo trecentos annos dicit, cum eam quadringentis
            regnasse constet sub Albanis regibus? Sed cum praescriptione ait ‘tercentum scilicet
            usque ad ortum urbis Romae’; ait namque «donec regina sacerdos Marte gravis». Et constat
            in regno Romuli et Numae et Tulli Hostilii, qui evertit Albam centum annos, quibus
            pariter Roma et Alba regnarunt, esse consumptos. TOTOS id est sine intermissione. </p>
        </div2>

        
<div2 n="273"><head>[schol. 273]</head>

          <p> GENTE SVB HECTOREA id est Troiana. Sed debuit dicere ‘Aeneia’. Diximus superius nomina
            poetas ex vicino usurpare. DONEC REGINA SACERDOS historia hoc habet: Amulius et Numitor
            fratres fuerunt, Amulius fratrem imperio pepulit et filium eius necavit, filiam vero
            Iliam Vestae sacerdotem fecit, ut spem subolis auferret, a qua se puniri posse
            cognoverat. Hanc, ut multi dicunt, Mars conpressit; unde nati sunt Remus et Romus, quos
            cum matre Amulius praecipitari iussit in Tiberim. Tum, ut quidam dicunt, Iliam sibi
            Anien fecit uxorem, ut alii, inter quos Horatius, Tiberis - unde ait «uxorius amnis».
            Pueri vero expositi ad vicinam ripam sunt. Hos Faustus repperit pastor, cuius uxor erat
            nuper meretrix Acca Larentia, quae susceptos aluit pueros. Hi postea avum suum Numitorem
            occiso Amulio in regna revocarunt. Quibus dum cum eo angustum Albae videretur imperium,
            recesserunt et captatis auguriis urbem condiderunt. Sed Remus prior sex vultures vidit,
            Romus postea duodecim; quae res bellum creavit, in quo extinctus est Remus. Et a Romi
            nomine Romani appellati. Vt autem pro Romo ‘Romulus’ diceretur blandimenti genere factum
            est, quod gaudet diminutione. Quod autem a lupa dicuntur alti, fabulosum figmentum est
            ad celandam auctorum Romani generis turpitudinem. Nec incongrue fictum est; nam et
            meretrices lupas vocamus, unde et ‘lupanaria’. Et constat hoc animal in tutela esse
            Martis. ‘Regina’ regis filia. Abusive ait more poetico, ut alibi «magnum reginae sed
            enim miseratus amorem», id est regis filiae, Pasiphaes. </p>
        </div2>

        
<div2 n="274"><head>[schol. 274]</head>

          <p> MARTE GRAVIS gravida, ut «non insueta gravis temptabunt pabula fetas».</p>
        </div2>

        
<div2 n="275"><head>[schol. 275]</head>

          <p> INDE deinde. FVLVO TEGMINE id est pelle lupae, qua utebatur more pastorum. Sed hoc
            multi reprehendunt, cur nutricis tegmine usus sit. Qui gemina ratione refutantur: vel
            falsitate fabulae, vel exemplo Iovis, qui caprae nutricis utitur pelle. </p>
        </div2>

        
<div2 n="276"><head>[schol. 276]</head>

          <p> EXCIPIET GENTEM Remo scilicet interempto, post cuius mortem natam constat
            pestilentiam. Vnde consulta oracula dixerunt placandos esse manes fratris extincti; ob
            quam rem sella curulis cum sceptro et corona et ceteris regni insignibus semper iuxta
            sancientem aliquid Romulum ponebatur, ut pariter imperare viderentur. Vnde est «Remo cum
            fratre Quirinus iura dabunt».</p>
        </div2>

        
<div2 n="277"><head>[schol. 277]</head>

          <p> ROMANOSQVE SVO DE NOMINE DICET perite non ait ‘Romam’, sed ‘Romanos’. Vrbis enim
            illius verum nomen nemo vel in sacris enuntiat. Denique tribunus plebei quidam, ut ait
            Varro, hoc nomen ausus enuntiare, in crucem levatus est; quod ne Hyginus quidem, cum de
            situ urbis loqueretur, expressit. </p>
        </div2>

        
<div2 n="278"><head>[schol. 278]</head>

          <p> NEC METAS RERVM NEC TEMPORA PONO ‘metas’ ad terras rettulit, ‘tempora’ ad annos;
            Lavinio enim et Albae finem statuit, Romanis tribuit aeternitatem.</p>
        </div2>

        
<div2 n="279"><head>[schol. 279]</head>

          <p> QVIN quinetiam; minus enim est ‘etiam’. Nam plenum est ‘quinetiam’, ut «quin etiam
            hiberno moliris sidere classem». ASPERA IVNO tolerabilius hoc Iuppiter dicit. </p>
        </div2>

        
<div2 n="280"><head>[schol. 280]</head>

          <p> METV ut supra «id metuens». TERRAS CAELVMQVE FATIGAT alibi «absumptae in Teucros vires
            caelique marisque».</p>
        </div2>

        
<div2 n="281"><head>[schol. 281]</head>

          <p> CONSILIA IN MELIVS REFERET quia «bello Punico secundo, ut ait Ennius, placata Iuno
            coepit favere Romanis».</p>
        </div2>

        
<div2 n="282"><head>[schol. 282]</head>

          <p> GENTEMQVE TOGATAM bene ‘gentem’, quia et sexus omnis et condicio toga utebatur, sed
            servi nec colobia nec calceos habebant. Togas autem etiam feminas habuisse cycladum et
            ricini usus ostendit. ‘Recinus’ autem dicitur ab eo, quod post tergum reicitur, quod
            vulgo maforte dicunt. </p>
        </div2>

        
<div2 n="283"><head>[schol. 283]</head>

          <p> SIC PLACITVM vel fatis vel mihi; nam inpersonale est. LVSTRIS quinquenniis. Et bene
            olympiadibus conputat tempora, quia nondum erant vel Roma vel consules. ‘Lustrum’ autem
            dictum quod post quinquennium unaquaeque civitas lustrabatur. </p>
        </div2>

        
<div2 n="284"><head>[schol. 284]</head>

          <p> DOMVS ASSARACI id est familia Troiana, nam Assaracus Capyn genuit, Capys Anchisen,
            unde Aeneas, auctor Romani generis; ex quibus Mummius, qui Achaiam vicit. PTHIAM
            Achillis patriam. MYCENAS Agamemnonis patriam, ut «Agamemnoniasque Mycenas».</p>
        </div2>

        
<div2 n="286"><head>[schol. 286]</head>

          <p> NASCETVR ad illud respondet «certe hinc Romanos olim». Et omnis poetae intentio, ut in
            qualitate carminis diximus, ad laudem tendit Augusti, sicut et in sexti catalogo et in
            clipei descriptione. Haec autem Iovis adlocutio partim obiecta purgat, partim aliquid
            pollicetur. PVLCHRA adlusit propter Venerem. TROIANVS ac si diceret, ‘etiam Caesar
            Troianus est’. CAESAR hic est qui dictus est Gaius Iulius Caesar. Gaius praenomen est,
            Iulius ab Iulo, Caesar vel quod caeso matris ventre natus est vel quod avus eius in
            Africa manu propria occidit elephantem, qui ‘caesa’ dicitur lingua Poenorum. </p>
        </div2>

        
<div2 n="287"><head>[schol. 287]</head>

          <p> IMPERIVM OCEANO, FAMAM QVI TERMINET ASTRIS aut ad laudem dictum est aut certe secundum
            historiam. Re vera enim et Britannos, qui in Oceano sunt, vicit, et post mortem eius,
            cum ludi funebres ab Augusto eius adoptivo filio darentur, stella medio die visa est,
            unde est «ecce Dionaei processit Caesaris astrum». A MAGNO sicut Alexander, sicut
            Pompeius. </p>
        </div2>

        
<div2 n="289"><head>[schol. 289]</head>

          <p> OLIM modo futuri temporis est. CAELO in caelum. SPOLIIS ORIENTIS victo Pharnace
            Mithridatis filio, qui re vera in oriente fuit. Ceterum Aegyptus, in qua Ptolomaeum
            vicit, in australi est plaga. HONVSTVM inter ‘honustum’ et ‘oneratum’ hoc interest, quod
            ‘oneratus’ est qualicumque pressus pondere, ‘honustus’ vero cui onus ipsum honori est,
            ut si quis spolia hostium ferat. Sed ‘oneratus’ adspirationem non habet, quia ab onere
            venit, ‘honustus’ vero, quia etiam ab honore descendit, retinet adspirationem. </p>
        </div2>

        
<div2 n="290"><head>[schol. 290]</head>

          <p> ACCIPIES SECVRA quia post mortem Caesar meruit aram, fastigium, flaminem, ut Cicero in
            Philippicis. HIC QVOQVE potest intellegi ‘sicut Romulus’, sed melius ‘sicut Aeneas’, de
            quo superius ait «sublimemque feres ad sidera caeli». ‘Quoque’ autem semper ad
            similitudinem ponit, ut «tu quoque litoribus nostris». VOTIS vel ‘ad vota’ vel ‘votis’
            vocabitur. </p>
        </div2>

        
<div2 n="291"><head>[schol. 291]</head>

          <p> ASPERA TVNC id est Caesare consecrato, cum Augustus regnare coeperit, clauso Iani
            templo, pax erit per orbem. Constat autem templum hoc ter esse clausum: primum regnante
            Numa, item post bellum Punicum secundum, tertio post bella Actiaca quae confecit
            Augustus; quo tempore pax quidem fuit quantum ad exteras pertinet gentes, sed bella
            flagravere civilia, quod et ipse per transitum tangit dicens «Furor impius intus». Huius
            autem aperiendi vel claudendi templi ratio varia est. Alii dicunt Romulo contra Sabinos
            pugnante, cum in eo esset ut vinceretur, calidam aquam ex eodem loco erupisse, quae
            fugavit exercitum Sabinorum; hinc ergo tractum morem ut pugnaturi aperirent templum quod
            in eo loco fuerat constitutum, quasi ad spem pristini auxilii. Alii dicunt Tatium et
            Romulum facto foedere hoc templum aedificasse, unde et Ianus ipse duas facies habet,
            quasi ut ostendat duorum regum coitionem. Vel quod ad bellum ituri debent de pace
            cogitare. Est alia melior ratio, quod ad proelium ituri optent reversionem. </p>
        </div2>

        
<div2 n="292"><head>[schol. 292]</head>

          <p> CANA FIDES ET VESTA subaudis ‘erit’. ‘Canam’ autem Fidem dixit vel quod in canis
            hominibus invenitur vel quod ei albo panno involuta manu sacrificatur, per quod
            ostenditur fidem debere esse secretam; unde et Horatius «et albo rara Fides colit velata
            panno». Vestam vero ‹addidit propter› religionem, quia nullum
            sacrificium sine igne est; unde et ipsa et Ianus in omnibus sacrificiis invocantur. Ipsa
            enim esse dicitur terra, quam ignem habere non dubium est, ut ex Aetna Vulcanoque datur
            intellegi. ‘Vesta’ autem dicta vel <foreign xml:lang="grc">ἀπὸ τῆϛ ἑστίαϛ</foreign>, ut
            digammos sit adiecta, sicut <foreign xml:lang="grc">ᾖρ</foreign> ver, <foreign xml:lang="grc">
              Ἐνετὸϛ</foreign> Venetus, vel quod variis vestita sit rebus. REMO CVM
            FRATRE QVIRINVS IVRA DABVNT multi sic intellegere volunt, ut superius diximus, quia post
            pestilentiam ad placandos fratris manes geminis omnibus usus est Romulus; unde est
            «viden ut geminae stent vertice cristae?». Sed hoc esse non potest, quia iteratio est
            ante dictorum aut ordo praeposterus, si post dictum Caesarem Romulum repetit. Constat
            praeterea Iani templum patuisse sub Romulo. Alii volunt per hos Romanos intellegi. Vera
            tamen hoc habet ratio, Quirinum Augustum esse, Remum vero pro Agrippa positum, qui
            filiam Augusti duxit uxorem, et cum eo pariter bella tractavit; unde est «parte alia dis
            et ventis Agrippa secundis». Nam adulans populus Romanus Octaviano tria obtulit nomina,
            utrum vellet Quirinus, an Caesar, an Augustus vocari. Ille, ne unum eligendo partem
            laederet quae aliud offerre cupiebat, diverso tempore omnibus usus est, et primo
            ‘Quirinus’ dictus est, inde ‘Caesar’, postea, quod et obtinuit, ‘Augustus’, sicut
            Suetonius probat et in Georgicis ostendit Vergilius. Nam cum de Gangaridum victoria
            diceret, qui iuxta Gangen sunt quique ab Augusto victi sunt, ait «victorisque arma
            Quirini». Vt autem pro Agrippa ‘Remum’ poneret, poetico usus est more; nam nomen ex
            vicino sumpsit. Hoc ergo dicit: cum coeperit Iulius Caesar caelum tenere patratis
            omnibus bellis, iura dabunt Augustus et Agrippa. Romulus autem ideo Quirinus dictus est,
            vel quod hasta utebatur, quae Sabinorum lingua ‘curis’ dicitur, - hasta enim, id est
            curis, telum longum est, unde et ‘securis’, quasi semicuris - vel a <foreign xml:lang="grc">
              κοίρανοϛ</foreign> qui Graece rex dicitur - constat autem Graecos
            fuisse Romanos - vel propter generis nobilitatem; Mars enim cum saevit ‘Gradivus’
            dicitur, cum tranquillus est ‘Quirinus’. Denique in urbe duo eius templa sunt: unum
            Quirini intra urbem, quasi custodis et tranquilli, aliud in Appia via extra urbem prope
            portam, quasi bellatoris, id est Gradivi. </p>
        </div2>

        
<div2 n="293"><head>[schol. 293]</head>

          <p> DIRAE cum apertae sunt. CONPAGIBVS ‘ambages’ et ‘conpages’ antiqui tantum dicebant,
            posteritas admisit ut etiam ‘conpago’ dicatur. Sed non quia varius esse potest
            nominativus debet etiam declinatio mutari, quemadmodum nec in istis nominibus ‘arbor
            arbos’, ‘vomer vomis’; nam et ‘vomeris’ et ‘arboris’ tantum facit. Ergo ‘conpages
            conpagis’, quoniam ‘conpago’ usurpatum est; ‘conpaginis’ enim nemo penitus dicit. </p>
        </div2>

        
<div2 n="294"><head>[schol. 294]</head>

          <p> FVROR IMPIVS INTVS ut superius diximus, propter bella civilia, quae gesta sunt contra
            Brutum et Cassium ab Augusto in Philippis, contra Sextum Pompeium ab Augusto in Sicilia.
          </p>
        </div2>

        
<div2 n="295"><head>[schol. 295]</head>

          <p> SAEVA SEDENS SVPER ARMA secundum antiquam licentiam. Sciendum tamen est hodie ‘in’ et
            ‘sub’ tantum communes esse praepositiones. Ceterum ‘super’ et ‘subter’ iam accusativae
            sunt, sicut ‘clam’ et ‘post’, quae ante communes fuerunt; nunc in his mutata natura est.
            AENIS NODIS non centum nodis, sed catenis, quas circumlocutione significavit, quia sunt
            catenae nodi plures. </p>
        </div2>

        
<div2 n="297"><head>[schol. 297]</head>

          <p> ET MAIA GENITVM Mercurium. Et est periphrasis. Cicero in libris De Deorum Natura
            plures dicit esse Mercurios, sed in deorum ratione fabulae sequendae sunt; nam veritas
            ignoratur. Simul adlusit poeta, quia per caduceatores, id est internuntios, pax solet
            fieri. </p>
        </div2>

        
<div2 n="298"><head>[schol. 298]</head>

          <p> VT TERRAE propter illud quod sequitur, «hospitio prohibemur harenae». PATEANT propter
            illud «cunctus ob Italiam terrarum clauditur orbis».</p>
        </div2>

        
<div2 n="299"><head>[schol. 299]</head>

          <p> HOSPITIO ad hospitium. NE FATI NESCIA DIDO non sui - nam si sciret exitum suum multo
            magis vetaret - sed ‘fati’ dixit ‘voluntatis Iovis’, sicut «fatis Iunonis iniquae». Aut
            certe ‘fati Troianorum’, qui non sponte sed necessitate ad Africam venerant, quod utique
            ignorabat Dido. Illo enim tempore invadendarum terrarum causa fuerat navigatio, ut
            Sallustius meminit, facili tum mutatione sedum; quod etiam excusant Troiani «non nos aut
            ferro Libycos populare penates venimus». Ergo hoc agitur ut discat Dido eos ad Italiam
            tendere. Quomodo ergo se iungit Aeneae? Sed furoris illud est, non consilii. Nam nec
            sacerdotibus haec dicentibus credidit. Vnde est «quid vota furentem, quid delubra
            iuvant?». </p>
        </div2>

        
<div2 n="301"><head>[schol. 301]</head>

          <p> REMIGIO ALARVM translatio reciproca, ut supra diximus. CITVS cum enim alia signa tarde
            ad ortus suos recurrant, Mercurius octavo decimo die in ortu suo invenitur. POENI
              <foreign xml:lang="grc">ἀντίστοιχον</foreign> est, quasi ‘phoeni’. </p>
        </div2>

        
<div2 n="303"><head>[schol. 303]</head>

          <p> VOLENTE DEO Mercurio vel Iove. IN PRIMIS praecipue. </p>
        </div2>

        
<div2 n="304"><head>[schol. 304]</head>

          <p> IN TEVCROS pro ‘Teucris’, ut diximus. </p>
        </div2>

        
<div2 n="305"><head>[schol. 305]</head>

          <p> PER NOCTEM decet enim pro cunctis regem esse sollicitum. </p>
        </div2>

        
<div2 n="306"><head>[schol. 306]</head>

          <p> ALMA ‘alma’ lux dicta quod alat universa, unde «et alma Ceres», quod nos alat; nam
            physici dicunt omnia per diem crescere. Quomodo ergo Vergilius ait «exigua tantum
            gelidus ros nocte reponet»? Sed hoc pro miraculo positum est, ut etiam Plinius sentit.
            LOCOS et ‘locos’ et ‘loca’ dicimus, cum in numero singulari ‘locus’ tantum dicamus.
            Simile est et ‘iocus’; nam et ‘ioca’ facit et ‘ioci’, ut «ioca atque seria cum
            humillimis exercere» et «quam multa ioca solent esse in epistolis» et «tum iuvenes
            agitare iocos».</p>
        </div2>

        
<div2 n="307"><head>[schol. 307]</head>

          <p> QVAS VENTO ACCESSERIT ORAS diximus superius figuram fieri, cum praepositio detracta
            nomini verbo copulatur, et plerumque eam suam retinere naturam, plerumque convertere.
            Hoc igitur sciendum est, quia, cum casum suum retinet, hysterologia est, ut hoc loco;
            cum autem mutat, figura est, ut «Cumarum adlabitur oris»; ‘oris’ enim pro ‘oras’ posuit.
            Plerumque tamen etiam superfluas ponunt praepositiones. </p>
        </div2>

        
<div2 n="308"><head>[schol. 308]</head>

          <p> QVI TENEANT iure dubitat, cum omnia cernat inculta. Est autem ordo ‘qui teneant,
            hominesne feraene’; media per parenthesin dicta sunt. EXACTA exquisita. </p>
        </div2>

        
<div2 n="310"><head>[schol. 310]</head>

          <p> IN CONVEXO NEMORVM prooeconomia est ad causam pertinens. Non enim tenebitur ab Afris,
            ut Ilionei. ‘Convexo’ autem ‘curvo’, unde et convexum dicitur caelum. Sane subaudimus
            ‘loco’, ut alibi «castrorum et campi medio», id est spatio. SVB RVPE CAVATA periphrasis
            est speluncae. </p>
        </div2>

        
<div2 n="311"><head>[schol. 311]</head>

          <p> ARBORIBVS ATQVE HORRENTIBVS VMBRIS umbris arborum, quo modo «molemque et montes», aut
            certe arboribus et umbris speluncae. </p>
        </div2>

        
<div2 n="312"><head>[schol. 312]</head>

          <p> COMITATVS ACHATE diximus quaeri cur Achates Aeneae sit comes. Varia quidem dicuntur,
            melius tamen hoc fingitur, ut tractum nomen sit a Graeca etymologia; acoç enim dicitur
            sollicitudo, quae regum semper est comes. </p>
        </div2>

        
<div2 n="313"><head>[schol. 313]</head>

          <p> BINA si ad utrumque referas, bene dixit ‘bina’, si ad Aeneam tantum, antiquus mos est,
            ut supra diximus, ‘bina’ pro duobus poni, sicut et ‘duplices’. LATO FERRO id est lati
            ferri, ut «pulchra prole».</p>
        </div2>

        
<div2 n="314"><head>[schol. 314]</head>

          <p> MEDIA SESE TVLIT OBVIA SILVA quam Graeci <foreign xml:lang="grc">ὕλην</foreign> vocant
            poetae nominant silvam, id est elementorum congeriem, unde cuncta procreantur. Et multi
            volunt Aenean in horoscopo Virginem habuisse. Bene ergo in media silva virginis habitu
            ei Venerem poeta facit occurrere, quia, ut supra diximus, Venere in Virgine constituta
            et misericordes procreantur feminae et viri per mulierem felices futuri, ut probamus in
            Aenea. </p>
        </div2>

        
<div2 n="315"><head>[schol. 315]</head>

          <p> VIRGINIS OS HABITVMQVE GERENS vultum et amictum. </p>
        </div2>

        
<div2 n="316"><head>[schol. 316]</head>

          <p> SPARTANAE Lacaenae. Sparta enim civitas est Laconicae, ubi sunt puellae venatrices.
            Redditur autem causa virgo cur sit in silvis, scilicet propter venatum. THREISSA
            Thracia. Et est solutio; nam ‘Thressa’ facit, sicut «Cressa genus Pholoe». Veniunt autem
            ab eo quod est ‘Threx’ et ‘Cres’. Vt autem ‘Creissa’ non faciat illud est, quia <foreign xml:lang="grc">
              Κρῆσσα</foreign> per <foreign xml:lang="grc">η</foreign> scribitur nec
            potest recipere solutionem, <foreign xml:lang="grc">Θρᾶισσα</foreign> vero per <foreign xml:lang="grc">
              αι</foreign> diphthongon, unde resolvitur. FATIGAT suo scilicet cursu.
          </p>
        </div2>

        
<div2 n="317"><head>[schol. 317]</head>

          <p> HARPALYCE haec est quae patrem senem captum a Getis multitudine collecta liberavit
            celerius quam de femina potest credi; unde et flumina dicitur celeritate transisse.
            Multum autem epitheton fluminis eius addidit laudi. PRAEVERTITVR id est transit. Dicimus
            autem et ‘praevertit’ et ‘praevertitur’ nova ratione. Nam passiva declinatione utimur in
            activa significatione, ut hoc loco; cum autem activa declinatio est passivam habet
            significationem, ut ‘ille me praevertit’. </p>
        </div2>

        
<div2 n="318"><head>[schol. 318]</head>

          <p> NAMQVE VMERIS DE MORE ut ostendatur esse venatrix. HABILEM aptum sexui. Vnusquisque
            enim arcum habet pro viribus suis. </p>
        </div2>

        
<div2 n="319"><head>[schol. 319]</head>

          <p> COMAM DIFFVNDERE ut diffunderetur. Graeca autem figura est. Sic alibi «et argenti
            magnum dat ferre talentum»: unde ‘da bibere’ usus obtinuit, quod facere non debemus, ne
            duo verba iungamus, nisi in poemate. </p>
        </div2>

        
<div2 n="320"><head>[schol. 320]</head>

          <p> NVDA GENV nudum genu habens, ut si dicas ‘bonus animum’. Et est greca figura, sed non
            ea quam diximus fieri per participium praeteriti temporis et casum accusativum - haec
            enim per nomen fit - quamvis ad unam significationem recurrant. SINVS COLLECTA ut
            «oculos suffusa».</p>
        </div2>

        
<div2 n="321"><head>[schol. 321]</head>

          <p> AC PRIOR paulo post sequitur ‘inquit’. HEVS nunc adverbium vocantis est, alias
            interiectio dolentis, ut «heus etiam mensas consumimus, inquit Iulus».</p>
        </div2>

        
<div2 n="322"><head>[schol. 322]</head>

          <p> VIDISTIS plerumque duo diversa in unum exitum cadunt, licet contraria significent, ut
            hoc loco. ‘Vidistis’ enim etiam ad vocem pertinet, quod etiam ex Aeneae responsione
            colligitur. ERRANTEM investigantem. </p>
        </div2>

        
<div2 n="323"><head>[schol. 323]</head>

          <p> SVCCINCTAM instructam, vel ut alii dicunt in cingulo habentem pharetram ut plerique.
            MACVLOSAE LYNCIS Lyncus rex Scythiae fuit, qui missum a Cerere Triptolemum, ut hominibus
            frumenta monstraret, susceptum hospitio, ut in se gloria tanta migraret, interimere
            cogitavit. Ob quam rem irata Ceres eum convertit in lyncem, feram varii coloris, ut ipse
            variae mentis exstiterat. Et erit nominativus ‘haec lynx’, ut ‘Pan’ ‘Tros’, quae in
            genetivo una syllaba crescunt. </p>
        </div2>

        
<div2 n="325"><head>[schol. 325]</head>

          <p> ORSVS nunc coepit, alias finiit, ut «sic Iuppiter orsus». Sed illic proprie posuit,
            hic usurpatum est; praeteritum enim est participium. </p>
        </div2>

        
<div2 n="326"><head>[schol. 326]</head>

          <p> AVDITA NEQVE VISA hinc probatur, quia superius haec interrogaverat Venus. </p>
        </div2>

        
<div2 n="327"><head>[schol. 327]</head>

          <p> O QVAM TE quae dea sit dubitat; nam deam esse confidit. </p>
        </div2>

        
<div2 n="328"><head>[schol. 328]</head>

          <p> VOX HOMINEM SONAT Graeca figura est. O DEA CERTE conclusio est syllogismi, qui constat
            ex propositione, adsumptione, conclusione. Nam, si nec vox nec vultus mortales sunt,
            restat ut dea sit. </p>
        </div2>

        
<div2 n="329"><head>[schol. 329]</head>

          <p> AN PHOEBI SOROR Diana venatrix est. Bene autem suspicatur pro loco et qualitate
            habitus personaeque. AN NYMPHARVM SANGVINIS generis. </p>
        </div2>

        
<div2 n="330"><head>[schol. 330]</head>

          <p> SIS FELIX propitia. ‘Felix’ enim dicitur et qui habet felicitatem et qui facit esse
            felicem, ut in Bucolicis «sis bonus o felixque tuis». Vnde et contra Iuno in septimo
            dicit «quae potui infelix», id est adversa Troianis. LEVES levem facias, ut «levat ipse
            tridenti». QVAECVMQVE seu Diana, seu nympha. </p>
        </div2>

        
<div2 n="331"><head>[schol. 331]</head>

          <p> QVO SVB CAELO aut sub qua parte caeli, aut secundum Epicureos dixit, qui plures volunt
            esse caelos, ut Cicero in Hortensio. TANDEM hoc loco vacat ‘tandem’. Sciendum sane
            multas particulas ad ornatum pertinere tantummodo, ut puta ‘dum’ ‘gentium’ ‘locorum’
            ‘terrarum’. </p>
        </div2>

        
<div2 n="332"><head>[schol. 332]</head>

          <p> HOMINVMQVE LOCORVMQVE <foreign xml:lang="grc">ὑπέρμετροϛ</foreign> versus, unam enim
            plus habet syllabam. Qui quotiens fit debet sequens versus a vocali incipere, ut hoc
            loco, item «omnia Mercurio similis, vocemque coloremque et crines flavos», nisi forte
            synizesis fiat in fine, id est vocalium conlisio, ut est «nec cura peculi»; hic enim non
            est necesse ut sequens versus a vocali incipiat. </p>
        </div2>

        
<div2 n="334"><head>[schol. 334]</head>

          <p> HOSTIA DEXTRA ‘hostiae’ dicuntur sacrificia quae ab his fiunt qui in hostem pergunt,
            ‘victimae’ vero sacrificia quae post victoriam fiunt. Sed haec licenter confundit
            auctoritas. </p>
        </div2>

        
<div2 n="335"><head>[schol. 335]</head>

          <p> TALI ME DIGNOR HONORE id est sacrificio. Et aut vult se probare non numen, sed
            virginem Tyriam, aut certe quia Paphiae Veneri, quae Cypri colitur, ture tantum
            sacrificatur et floribus. DIGNOR dignam me iudico, ut «coniugio Anchisa, Veneris dignate
            superbo», id est digne habite. </p>
        </div2>

        
<div2 n="337"><head>[schol. 337]</head>

          <p> PVRPVREO aut pulchro aut russati coloris. SVRAS VINCIRE COTVRNO coturni sunt
            calciamenta venatoria, crura quoque vincientia, quorum quivis utrique aptus est pedi.
            Ideo et numero usus est singulari. </p>
        </div2>

        
<div2 n="338"><head>[schol. 338]</head>

          <p> PVNICA REGNA VIDES his adtentum facit Aeneam. TYRIOS nihil interest utrum ‘Tyrios’ an
            ‘Sidonios’ dicat; ut diximus enim nomina de vicino mutuantur. AGENORIS VRBEM quam
            fecerunt Agenoridae. Agenor autem rex Phoenices fuit. Et sic dictum est ut «et tandem
            Euboicis Cumarum adlabitur oris», id est ad Cumas, quas fecerunt hi qui de Chalcide
            venerant, civitate Euboeae. </p>
        </div2>

        
<div2 n="339"><head>[schol. 339]</head>

          <p> SED FINES LIBYCI ante dicta dubia esse potuerunt; nunc aperte regionem ostendit
            dicendo Libycos fines. Tyrii enim et alibi esse potuerunt. INTRACTABILE insuperabile,
            asperum, saevum. </p>
        </div2>

        
<div2 n="341"><head>[schol. 341]</head>

          <p> GERMANVM FVGIENS hoc loco quasi stupuit Aeneas; unde auditoris aviditati praescribit
            Venus dicens longam esse iniuriam, id est causam, ab eo quod sequitur id quod praecedit,
            ut supra «spem vultu simulat».</p>
        </div2>

        
<div2 n="342"><head>[schol. 342]</head>

          <p> LONGAE AMBAGES id est circuitus. FASTIGIA primordia, quia scit longam esse historiam
            Carthaginis, ut Sallustius «sed de Carthagine silere melius puto quam parum dicere».</p>
        </div2>

        
<div2 n="343"><head>[schol. 343]</head>

          <p> HVIC CONIVNX SYCHAEVS ERAT quotiens poeta aspera invenit nomina vel in metro non
            stantia, aut mutat ea aut de his aliquid mutilat. Nam ‘Sychaeus’ Sicarbas dictus est,
            ‘Belus’ Didonis pater, Mettes, ‘Carthago’ carthada caarca, ut lectum est et in historia
            Poenorum et in Livio. Sane ‘Sychaeus’ ‘Sy’ brevis est per naturam. Sed hoc loco ectasin
            fecit ea licentia quae est in propriis nominibus; licet enim in quavis proprii nominis
            parte syllabae mutare naturam. Quod et in appellativis evenit, si tamen de propriis
            originem ducant, ut «Sicanio praetenta sinu», quia venit a Sicano, rege Siciliae. </p>
        </div2>

        
<div2 n="344"><head>[schol. 344]</head>

          <p> MISERAE dativus est, non adverbium. </p>
        </div2>

        
<div2 n="346"><head>[schol. 346]</head>

          <p> OMINIBVS auguriis. Et secundum Romanos locutus est, qui nihil nisi captatis faciebant
            auguriis, et praecipue nuptias. Lucanus «contentique auspice Bruto». Iuvenalis «veniet
            cum signatoribus auspex». TYRI adverbium est. </p>
        </div2>

        
<div2 n="347"><head>[schol. 347]</head>

          <p> SCELERE ANTE ALIOS IMMANIOR OMNES QVOS INTER MEDIOS VENIT FVROR iunge totum. Nam
            aliter non procedit, si segreges ‘quos inter medios venit furor’, cum ipse dicat, licet
            simulatas, fuisse tamen amicitias; simul namque sacrificabant. Ac si diceret
            ‘sceleratior Atreo et Thyeste’, vel ‘Eteocle et Polynice’. </p>
        </div2>

        
<div2 n="348"><head>[schol. 348]</head>

          <p> ILLE SYCHAEVM hoc loco secundum naturam posuit. </p>
        </div2>

        
<div2 n="349"><head>[schol. 349]</head>

          <p> IMPIVS ANTE ARAS probavit impium, qui ante aras. </p>
        </div2>

        
<div2 n="350"><head>[schol. 350]</head>

          <p> SECVRVS AMORVM GERMANAE aut contemnens amores sororis, ut «securi pelagi atque mei»,
            id est contemptores; aut certe securus erat de amore germanae circa maritum nimio, ob
            quem se post mortem Sychaei interimere posse credebatur; nec enim sequitur ut occiso
            Sychaeo ipse statim potiretur auri, nisi etiam Dido periret. ‘Amores’ autem plurali
            numero ad voluptatem pertinent, ut «securus amorum, qui iuvenum tibi semper erant»,
            singulari etiam ad religionem. </p>
        </div2>

        
<div2 n="351"><head>[schol. 351]</head>

          <p> AEGRAM maestam, anxiam. </p>
        </div2>

        
<div2 n="352"><head>[schol. 352]</head>

          <p> MVLTA MALVS SIMVLANS VANA SPE LVSIT AMANTEM atqui legimus «quis fallere possit
            amantem?». Sed hic nimia Pygmalionis ostenditur malitia quae etiam amantem fefellit.
            ‘Vana spe’ quia dicebat eum reverti. ‘Lusit’ decepit. </p>
        </div2>

        
<div2 n="353"><head>[schol. 353]</head>

          <p> IN SOMNIS si ab eo quod est ‘somnium’, synizesis est, ut ‘peculi’ pro ‘peculii’; si
            autem a somno venit, ‘in somnis’, id est dum somnos caperet. </p>
        </div2>

        
<div2 n="355"><head>[schol. 355]</head>

          <p> CRVDELIS ARAS epitheton hoc de causa est; nam arae piae sunt. </p>
        </div2>

        
<div2 n="356"><head>[schol. 356]</head>

          <p> NVDAVIT indicavit, unde contra in sexto habemus «et vulnera dira tegentem» hoc est
            celantem. Quid enim tegeret undique truncatus? RETEXIT ecce hic planius quid sit
            ‘nudavit’ ostendit. </p>
        </div2>

        
<div2 n="357"><head>[schol. 357]</head>

          <p> CELERARE FVGAM celeriter abire, ut dicimus ‘cursum celero’. SVADET secundum naturam
            duae sunt syllabae, sed multi trisyllabum putant. Quod etiam si inveniatur, solutio
            dicenda est, quo modo dicimus ‘aena’ et ‘aena’. Hoc autem solum huius modi verbum in
            Latino invenitur. </p>
        </div2>

        
<div2 n="359"><head>[schol. 359]</head>

          <p> THESAVROS hoc nomen ‘n’ non habet, sicut ‘Atlas’, ‘gigas’, Thoas’, ‘Abas’,
              <del>[‘Pallas’,]</del> licet in obliquis casibus inveniatur; sicut nec ‘formosus’, quia
            derivatum est a forma, ut a specie ‘speciosus’, ab odio ‘odiosus’, a genere ‘generosus’,
            ab scelere ‘scelerosus’. IGNOTVM ARGENTI PONDVS ET AVRI aut quod ignorabat Dido, aut
            certe ad magnitudinem pertinet, id est tantum quantum nullus umquam novit. </p>
        </div2>

        
<div2 n="360"><head>[schol. 360]</head>

          <p> HIS COMMOTA supra dictis omnibus. </p>
        </div2>

        
<div2 n="361"><head>[schol. 361]</head>

          <p> QVIBVS AVT ODIVM CRVDELE TYRANNI AVT METVS ACER ERAT oderant laesi, metuebant
            laedendi, hoc est qui timebant ne laederentur, unde est illud in quarto «quos Sidonia
            vix urbe revelli», quia non voluntate, sed aut odio aut timore convenerant. ‘Odivm
            Crvdele Tyranni’ id est crudelis tyranni, et figura est; nam in tyrannum odium iustum
            est. </p>
        </div2>

        
<div2 n="363"><head>[schol. 363]</head>

          <p> PYGMALIONIS OPES PELAGO quas Pygmalion iam suas putabat, unde est in quarto «ulta
            virum». Quae enim avaro maior poena quam pecuniam propter quam deliquerat perdere?
            Remove hoc, et falsum est «ulta virum». Sciendum autem quod clam tangit historiam. Moris
            enim erat, ut de pecunia publica Phoenices misso a rege auro de peregrinis frumenta
            conveherent. Dido autem a Pygmalione ad hunc usum paratas naves abstulerat: quam cum
            fugientem a fratre missi sequerentur, aurum illa praecipitavit in mare, qua re visa
            sequentes reversi sunt. </p>
        </div2>

        
<div2 n="365"><head>[schol. 365]</head>

          <p> DEVENERE LOCOS ‘ad’ minus est. </p>
        </div2>

        
<div2 n="366"><head>[schol. 366]</head>

          <p> SVRGENTEM erigentem se, ut «surgentem in cornua cervum». NOVAE CARTHAGINIS ‘Carthago’
            enim est lingua Poenorum ‘nova civitas’, ut docet Livius. </p>
        </div2>

        
<div2 n="367"><head>[schol. 367]</head>

          <p> MERCATIQVE SOLVM, FACTI DE NOMINE BYRSAM adpulsa ad Libyam Dido cum ab Hiarba
            pelleretur, petit callide ut emeret tantum terrae quantum posset corium bovis tegere.
            Itaque corium in fila propemodum sectum tetendit occupavitque stadia viginti duo; quam
            rem leviter tangit Vergilius dicendo ‘facti de nomine’ et non ‘tegere’, sed
            ‘circumdare’. ‘Facti de nomine’ id est de causae qualitate. </p>
        </div2>

        
<div2 n="368"><head>[schol. 368]</head>

          <p> TERGO pro ‘tergore’. </p>
        </div2>

        
<div2 n="369"><head>[schol. 369]</head>

          <p> sed vos qvi tandem? vacat hoc loco ‘tandem’ et est naturalis interrogatio ‘qui estis?’
            ‘unde vel quo itur?’. Sic ipse in octavo licet mutato ordine «quo tenditis? inquit, qui
            genus? Vnde domo?». </p>
        </div2>

        
<div2 n="371"><head>[schol. 371]</head>

          <p> IMOQVE TRAHENS A PECTORE VOCEM deest ‘dixit’. Et quotiens longe respondet, parenthesis
            est; quotiens nusquam, ellipsis dicitur, ut hoc loco. </p>
        </div2>

        
<div2 n="372"><head>[schol. 372]</head>

          <p> O DEA perseverat in opinione sua, ita tamen, ut et illius orationi aliquando concedat;
            nam paulo post ait «si vestras forte per aures Troiae nomen iit». Aut certe illud est,
            quia superius dixerat «an nympharum sanguinis una», quae non omnia sciunt. Nam et
            moriuntur secundum Aristotelem, ut Fauni Panesque. AB ORIGINE a raptu Helenae. PERGAM
            perseverem, hoc est universa dicam. </p>
        </div2>

        
<div2 n="373"><head>[schol. 373]</head>

          <p> ANNALES inter historiam et annales hoc interest: historia est eorum temporum quae vel
            vidimus vel videre potuimus, dicta <foreign xml:lang="grc">ἀπὸ τοῦ ἱστορεῖν</foreign>,
            id est videre; annales vero sunt eorum temporum, quae aetas nostra non novit. Vnde
            Livius ex annalibus et historia constat. Haec tamen confunduntur licenter, ut hoc loco
            pro ‘historia’ inquit ‘annales’. </p>
        </div2>

        
<div2 n="374"><head>[schol. 374]</head>

          <p> CLAVSO more poetico, qui dicunt caelum per noctem claudi, aperiri per diem: unde est
            «porta tonat caeli» et «considunt tectis bipatentibus». COMPONET finiet, ut «oblato
            gaudens componi foedere bellum». VESPER proprie stella est, cum autem ‘vesperi’ dicimus,
            adverbium temporis est. Et sciendum quia omnia nomina quae de Graecis in ‘os’ exeuntibus
            ad nos transeunt apud nos aut in ‘us’ tantum exeunt, ut <foreign xml:lang="grc">
              ΔΗΛΟΣ</foreign> Delus, aut in ‘er’, ut <foreign xml:lang="grc">ἀγρὸϛ</foreign> ager,
            aut in utrumque, ut <foreign xml:lang="grc">Εὔανδροϛ</foreign> Euandrus, Euander. </p>
        </div2>

        
<div2 n="375"><head>[schol. 375]</head>

          <p> TROIA ANTIQVA nobili, venerabili, more suo: alibi «terra antiqua», id est nobilis; nec
            enim esse poterat nova. Item «templa dei saxo venerabar structa vetusto».</p>
        </div2>

        
<div2 n="377"><head>[schol. 377]</head>

          <p> FORTE SVA casu suo, id est quo solet. ‘Forte’ autem nomen est a nominativo ‘fors’, ut
            Terentius «fors fuat pol». LIBYCIS iam scit; audivit enim ‘sed fines Libyci’. APPVLIT
            ORIS figura supra dicta. </p>
        </div2>

        
<div2 n="378"><head>[schol. 378]</head>

          <p> SVM PIVS AENEAS non est hoc loco adrogantia, sed indicium. Nam scientibus aliquid de
            se dicere adrogantia est, ignotis indicium. Aut certe heroum secutus est morem, quibus
            quam mentiri turpe fuerat, tam vera reticere. Denique Vlixes in Homero ait suam famam ad
            caelum usque venisse, unde et iste «fama super aethera notus». EX HOSTE PENATES optima
            locutio est, plusque significat de pluralitate ad singularitatem transire, ut ‘venor
            multis canibus’ et ‘multa cane’, ut Horatius «aut trudit acres hinc et hinc multa cane
            apros in obstantes plagas».</p>
        </div2>

        
<div2 n="380"><head>[schol. 380]</head>

          <p> ITALIAM QVAERO hoc loco distinguendum est; nam si iunxeris ‘patriam’ non procedit.
            Patria enim, id est civitas, in provincia esse potest, non tamen ut ipsa provincia
            patria sit, licet in Sallustio lectum sit «Hispaniam sibi antiquam patriam esse»; sed
            illic ad laudem pertinet, non ad veritatem. Tria ergo dicit: ‘provinciam quaero’, hoc
            est ‘Italiam’; ‘patriam’, hoc est Corythum, Tusciae civitatem, unde Dardanus fuit;
            ‘genus ab Iove' ideo, quia ex Electra et Iove Dardanus Iasiusque nati sunt, Dardanus
            autem auctor est Troiae. Et bene ad tria interrogata respondet, qui esset, unde
            venisset, quo tenderet. </p>
        </div2>

        
<div2 n="381"><head>[schol. 381]</head>

          <p> PHRYGIVM AEQVOR id est Hellespontum. CONSCENDI bene ‘conscendi’ secundum physicos, qui
            dicunt terram inferiorem esse quia omne quod continetur supra illud est quod continet;
            unde est «humilemque videmus Italiam».</p>
        </div2>

        
<div2 n="382"><head>[schol. 382]</head>

          <p> MATRE DEA MONSTRANTE VIAM hoc loco per transitum tangit historiam, quam per legem
            artis poeticae aperte non potest ponere. Nam Varro in secundo humanarum dicit ex quo de
            Troia est egressus Aeneas Veneris eum per diem cotidie stellam vidisse, donec ad agrum
            Laurentem veniret, in quo eam non vidit ulterius; qua re terras cognovit esse fatales.
            Vnde Vergilius hoc loco ‘matre dea monstrante viam’, item «nusquam abero» et «iamque
            iugis summae surgebat Lucifer Idae». Quod autem diximus eum poetica arte prohiberi ne
            aperte ponat historiam, certum est. Lucanus namque ideo in numero poetarum esse non
            meruit, quia videtur historiam composuisse, non poema. DATA FATA SECVTVS scilicet a
            Iove. </p>
        </div2>

        
<div2 n="383"><head>[schol. 383]</head>

          <p> CONVVLSAE VNDIS EVROQVE SVPERSVNT aut ‘convulsae undis Euroque’, aut ‘supersunt undis
            Euroque’. ‘Convulsae’ autem ideo, quia habes supra «laxis laterum compagibus».</p>
        </div2>

        
<div2 n="384"><head>[schol. 384]</head>

          <p> IGNOTVS deest ‘quasi’; nam contrarium est quod dixit «fama super aethera notus». Facit
            autem hoc frequenter Vergilius, ut hanc particulam subtrahat, ut «at medias inter caedes
            exultat Amazon», ‘quasi Amazon’; nam Vulsca fuit. PERAGRO ‘per’ habet accentum. Nam ‘a’
            longa quidem est, sed non solida positione. Muta enim et liquida quotiens ponuntur
            metrum iuvant, non accentum. </p>
        </div2>

        
<div2 n="385"><head>[schol. 385]</head>

          <p> EVROPA ATQVE ASIA PVLSVS aut orbem in tres partes divisit et absolutum est, aut si
            Europam tantum et Asiam intellegimus invidiose locutus est, ut supra Venus «cunctus ob
            Italiam terrarum clauditur orbis», quasi cum indignatione dicat ‘per Troiam Asia careo,
            per Italiam Europa’. Denique non passa Venus eius interrupit querelas. </p>
        </div2>

        
<div2 n="386"><head>[schol. 386]</head>

          <p> DOLORE EST aut narrantis Aeneae aut certe suo dolore; aequum enim est malis filii
            etiam ipsam moveri. </p>
        </div2>

        
<div2 n="387"><head>[schol. 387]</head>

          <p> QVISQVIS ES pleraque per concessionem sic tradit poeta, ut augmentum faciat. Sicut hoc
            loco audierat Venus «sum pius Aeneas, fama super aethera notus» et cetera, dicit tamen
            ‘quisquis es’, hoc est, ‘etiamsi haec in te non sint, hinc tamen constat esse felicem,
            quod venisti Carthaginem’. Item in secundo «quisquis es, amissos hinc iam obliviscere
            Graios», hoc est ‘qualibet ratione contra nos bella susceperis’. HAVD CREDO INVISVS
            CAELESTIBVS litotes figura per contrarium significans, id est ‘credo te esse carissimum
            superis’, ut supra «mihi iussa capessere fas est». ‘Caelestibus’ autem secundum
            Pythagoram et praecipue Platonem dixit, qui confirmant vivos esse superis caros, mortuos
            vero inferis. Vnde et Vergilius de Pallante «et nil iam caelestibus ullis debentem»,
            item contra «vos o mihi manes este boni, quoniam superis aversa voluntas».</p>
        </div2>

        
<div2 n="388"><head>[schol. 388]</head>

          <p> AVRAS VITALES quibus vivimus. Nihil est enim aliud vita quam reciprocus spiritus. Vnde
            et Iuppiter, quo constant omnia, <foreign xml:lang="grc">Ζεὺϛ</foreign> vocatur <foreign xml:lang="grc">
              ἀπὸ τῆϛ ζωῆϛ</foreign>, id est vita. CARPIS accipis, ut «et placidam
            carpebant membra quietem». TYRIAM Carthaginem a colonis. ADVENERIS VRBEM hysterologia ut
            supra. PERGE MODO tantummodo, hoc est ‘haec tibi sola sit cura, nam liberatae sunt
            naves’. </p>
        </div2>

        
<div2 n="389"><head>[schol. 389]</head>

          <p> PERFER imperativus modus est, ut «fer cineres, Amarylli foras».</p>
        </div2>

        
<div2 n="390"><head>[schol. 390]</head>

          <p> REDVCES proprie ‘reduces’ dicuntur qui pericula evadunt; sic infra ut «reduces illi
            ludunt», scilicet post periculum inlatum ab aquila. </p>
        </div2>

        
<div2 n="391"><head>[schol. 391]</head>

          <p> VERSIS AQVILONIBVS quia, postquam ad Africam iter verterunt, adversus ante Aquilo
            coepit esse prosperrimus. </p>
        </div2>

        
<div2 n="392"><head>[schol. 392]</head>

          <p> NI FRVSTRA AVGVRIVM VANI DOCVERE PARENTES hoc ad confirmandum errorem Aeneae dixit, ne
            divinando dea esse crederetur. Quod autem dicit ‘vani parentes’, aut hypallage est, id
            est vanum augurium, ut «dare classibus austros» et «ibant obscuri sola sub nocte» pro
            ‘ipsi soli per obscuram noctem’; aut certe ‘vani parentes’ qui res falsas et inanes
            docent, et per hoc decipere plerumque ostendit auguria. Multi volunt ad nimium hoc
            amorem parentum referri, qui teneritudine adfectus etiam superflua liberos docent. </p>
        </div2>

        
<div2 n="393"><head>[schol. 393]</head>

          <p> BIS SENOS CYGNOS cygnos navibus comparat, aquilam tempestati. In auguriis autem
            considerandae sunt non solum aves sed etiam volatus, ut in praepetibus, et cantus, ut in
            oscinibus, quia nec omnes nec omnibus dant auguria, ut columbae non nisi regibus dant,
            quia numquam singulae volant, sicut rex numquam solus incedit; unde in sexto «maternas
            agnovit aves» per transitum ostendit regis augurium. Item cygni nullis dant nisi nautis,
            sicut lectum est in Ornithogonia: «cygnus in auguriis nautis gratissimus augur; hunc
            optant semper, quia numquam mergitur undis». LAETANTES post periculum. AGMINE volatu,
            impetu. ‘Agmen’ autem apud Vergilium est cuiuslibet rei impetus, ut «illi agmine certo»
            et «vocat agmina saeva sororum».</p>
        </div2>

        
<div2 n="394"><head>[schol. 394]</head>

          <p> IOVIS ALES aquila, quae in tutela Iovis est, quia dicitur dimicanti ei contra Gigantas
            fulmina ministrasse; quod ideo fingitur, quia per naturam nimii est caloris, adeo ut
            etiam ova quibus supersidet possit coquere, nisi admoveat gagaten lapidem frigidissimum,
            ut testatur Lucanus «feta tepefacta sub alite saxa».</p>
        </div2>

        
<div2 n="396"><head>[schol. 396]</head>

          <p> CAPERE eligere, ut «ante locum capies oculis».</p>
        </div2>

        
<div2 n="397"><head>[schol. 397]</head>

          <p> STRIDENTIBVS ALIS signum augurii est. </p>
        </div2>

        
<div2 n="398"><head>[schol. 398]</head>

          <p> COETV dicit Plinius Secundus in Naturali Historia omnes aves colli longioris aut recto
            ordine volare, ut pondus capitis praecedentis cauda sustentet - unde et prima plerumque
            deficiens relicto loco incipit esse postrema - aut in coetu se omnes invicem sustinere.
            Hoc autem volatu imitantur litteras quasdam, unde et Lucanus «et turbata perit dispersis
            littera pennis». CANTVSQVE DEDERE adlusit ad nautas. </p>
        </div2>

        
<div2 n="399"><head>[schol. 399]</head>

          <p> PVPPESQVE TVAE PVBESQVE TVORVM tropus synecdoche; a parte totum significat, ut
            Terentius «o lepidum caput», id est lepidus homo. </p>
        </div2>

        
<div2 n="400"><head>[schol. 400]</head>

          <p> OSTIA proprie ‘ostia’ dicuntur exitus fluminum, sed modo abusus est, quia plerumque
            ostia ipsa pro portu sunt. </p>
        </div2>

        
<div2 n="402"><head>[schol. 402]</head>

          <p> AVERTENS ‘se’ subaudis, hoc est cum averteretur, ut «tum prora avertit». ROSEA
            pulchra. </p>
        </div2>

        
<div2 n="403"><head>[schol. 403]</head>

          <p> AMBROSIAEQVE COMAE aut unguento deorum oblitae, hoc est ambrosia, aut certe abusive
            dixit ‘divinae comae’. </p>
        </div2>

        
<div2 n="404"><head>[schol. 404]</head>

          <p> SPIRAVERE exhalaverunt. DEFLVXIT quia dixit supra «sinus collecta fluentes».</p>
        </div2>

        
<div2 n="405"><head>[schol. 405]</head>

          <p> VERA bene ‘vera’ de qua ante dubitabatur. MATREM AGNOVIT nunc matrem cognoscit; nam
            deam esse iam superius dixerat. </p>
        </div2>

        
<div2 n="406"><head>[schol. 406]</head>

          <p> FVGIENTEM celeriter abscedentem. </p>
        </div2>

        
<div2 n="407"><head>[schol. 407]</head>

          <p> QVID NATVM TOTIENS saepe. Et aut <foreign xml:lang="grc">κατὰ τὸ σιωπώμενον</foreign>
            intellegimus saepe eum esse delusum, aut certe secundum ipsum Vergilium, qui ait in
            secundo «cum mihi se non ante oculis tam clara videndam obtulit». Multi tamen volunt in
            hoc ipso loco saepe eum esse deceptum, ut in habitu, in interrogatione, in responsione,
            in auguriis. TV QVOQVE sicut Iuno ceterique dii, qui Troianis inimici. </p>
        </div2>

        
<div2 n="408"><head>[schol. 408]</head>

          <p> CVR DEXTRAE IVNGERE DEXTRAM maiorum enim haec fuerat salutatio, cuius rei αἴτιον, id
            est causam Varro, Callimachum secutus, exposuit, adserens «omnem eorum honorem
            dexterarum constitisse virtute». Ob quam rem hac se venerabantur corporis parte. </p>
        </div2>

        
<div2 n="409"><head>[schol. 409]</head>

          <p> VERAS AVDIRE ET REDDERE VOCES? sunt multae reciprocae elocutiones, ut hoc loco. Sunt
            multae unius partis utrique sufficientes, ut ‘tenemur amicitiis’, ridiculum enim est si
            addas ‘mutuis’, cum amicitiae utrumque significent, sicut Fronto testatur. Item sunt
            elocutiones quarum una pars plena est, quae si convertantur, habent aliquid superfluum,
            ut in Sallustio «in tugurio mulieris ancillae» bene addidit ‘ancillae’; at si dicas ‘in
            tugurio ancillae mulieris’, erit superfluum ‘mulieris’; ancilla enim et condicionem
            ostendit et sexum. Item «res erat praetoribus nota solis» hoc suffecerat; male ergo
            addidit «ignorabatur a ceteris». Quod si convertas, nihil esse superfluum invenitur.
          </p>
        </div2>

        
<div2 n="410"><head>[schol. 410]</head>

          <p> TALIBVS INCVSAT ‘incusare’ proprie est superiorem arguere, ut in Terentio pater ad
            filium «quid me incusas, Clitipho», ‘accusare’ vero vel parem vel superiorem, ut in
            eodem ad maritum uxor «me miseram, quae nunc quam ob causam accuser nescio». Et hoc
            proprietatis est, licet usus male ista corrumpat. Sciendum tamen est Terentium propter
            solam proprietatem omnibus comicis esse praepositum, quibus est quantum ad cetera
            spectat inferior. </p>
        </div2>

        
<div2 n="411"><head>[schol. 411]</head>

          <p> AT VENVS ordo est ‘at Venus dea’. OBSCVRO AËRE nebula, cuius definitio est. </p>
        </div2>

        
<div2 n="412"><head>[schol. 412]</head>

          <p> CIRCVM DEA FVDIT figura est tmesis, quae fit cum secto uno sermone aliquid
            interponimus, ut alibi «septem subiecta trioni». Sed hoc tolerabile est in sermone
            composito, ceterum in simplici nimis est asperum; quod tamen faciebat antiquitas, ut
            «saxo cere comminuit brum».</p>
        </div2>

        
<div2 n="414"><head>[schol. 414]</head>

          <p> AVT VENIENDI POSCERE CAVSAS scilicet ne saepe narrando crebrum patiatur dolorem. Vnde
            melius ad Aenean refertur «medio sic interfata dolore est».</p>
        </div2>

        
<div2 n="415"><head>[schol. 415]</head>

          <p> IPSA PAPHVM civitatem Cypri. SVBLIMIS divino incessu. </p>
        </div2>

        
<div2 n="416"><head>[schol. 416]</head>

          <p> LAETA ecce proprium Veneris epitheton. SABAEO Arabico. Arabiae autem tres sunt:
            inferior, petrodes eudemon, in qua populi sunt Sabaei, apud quos nascitur tus. Dicti
            autem Sabaei <foreign xml:lang="grc">ἀπὸ τοῦ σέβειν</foreign>, id est venerari, quod
            deos per ipsorum tura veneramur. </p>
        </div2>

        
<div2 n="417"><head>[schol. 417]</head>

          <p> TVRE CALENT ARAE SERTISQVE RECENTIBVS HALANT ecce unde supra dixit «haud equidem tali
            me dignor honore». Quod autem ‘recentibus’ dixit laus loci est, qui semper flore
            vestitur. SERTIS ‘sertum’ et ‘serta’, cum nihil adicitur dicimus, ut hoc loco; item
            alibi expressius «serta procul, tantum capiti delapsa, iacebant». Si autem ‘sertos’
            dixero, addo ‘flores’, si ‘sertas’, addo ‘coronas’, ut Lucanus «accipiunt sertas nardo
            florente coronas». Et hoc in multis nominibus observandum est, ut genus ex adiectione
            formetur, qua detracta in neutrum cedat necesse est, ut ‘piscinalis locus’ ‘piscinalis
            cella’ ‘piscinale’; ‘sagmarius mulus’ ‘sagmaria mula’ ‘sagmarium’. </p>
        </div2>

        
<div2 n="418"><head>[schol. 418]</head>

          <p> CORRIPVERE VIAM officium eundi celeriter arripuerunt; nec enim via corripitur. </p>
        </div2>

        
<div2 n="419"><head>[schol. 419]</head>

          <p> QVI PLVRIMVS id est longus, ut ipse alio loco «cui plurima cervix», item «cum se nux
            plurima», id est amygdala; longa namque est. </p>
        </div2>

        
<div2 n="420"><head>[schol. 420]</head>

          <p> ASPECTAT rei insensibili dat sensum. Vnde est illud in quarto de Atlante, item
            Sallustius «Lyciae Pisidiaeque agros despectantem».</p>
        </div2>

        
<div2 n="421"><head>[schol. 421]</head>

          <p> MIRATVR MOLEM AENEAS hoc ad ipsum refertur. MAGALIA QVONDAM hoc ad poetam; nec enim
            hoc novit Aeneas. ‘Magalia’ vero antistoechon est; nam debuit ‘magaria’ dicere, quia
            ‘magar’, non ‘magal’ Poenorum lingua villam significat. </p>
        </div2>

        
<div2 n="423"><head>[schol. 423]</head>

          <p> ARDENTES multi ‘festinantes’, alii ardentes ‘ingeniosi’ accipiunt; nam per contrarium
            ‘segnem’, id est sine igni, ingenio carentem dicimus. Vnde et a Graeco venit ‘catus’, id
            est ingeniosus <foreign xml:lang="grc">ἀπὸ τοῦ καίεσθαι</foreign>. DVCERE MVROS
            exaedificare. </p>
        </div2>

        
<div2 n="424"><head>[schol. 424]</head>

          <p> MOLIRIQVE ARCEM molibus factis extollere. </p>
        </div2>

        
<div2 n="425"><head>[schol. 425]</head>

          <p> OPTARE eligere, ut «tuus, o regina, quid optes». TECTO ad tectum, nota figura. SVLCO
            fossa; civitas enim, non domus circumdatur sulco: ut alibi «ausim vel tenui vitem
            committere sulco».</p>
        </div2>

        
<div2 n="426"><head>[schol. 426]</head>

          <p> LEGVNT eligunt. </p>
        </div2>

        
<div2 n="427"><head>[schol. 427]</head>

          <p> PORTVS EFFODIVNT id est Cothona faciunt. ALTA THEATRI FVNDAMENTA hinc futura magnitudo
            cognoscitur. </p>
        </div2>

        
<div2 n="430"><head>[schol. 430]</head>

          <p> QVALIS APES tertiae declinationis genetivus pluralis et in ‘ium’ et in ‘um’ exit, sed
            tum pro nostro arbitrio cum nominativus singularis ‘ns’ fuerit terminatus, ut ‘amans’ et
            ‘amantum’ et ‘amantium’ dicimus; cum autem nominativus singularis ‘r’ fuerit terminatus,
            tantum in ‘um’ exit, ut ‘pater patrum’, ‘murmur murmurum’. Reliqua vero nomina
            auctoritate firmamus, ut ‘apis’ vel ‘apum’, vel ‘apium’. AESTATE NOVA bene ‘nova’, quia
            est et adulta et praeceps, secundum Sallustium. FLOREA pro ‘florida’, ut «nemora inter
            frondea turbam». RVRA Graece <foreign xml:lang="grc">ἄρουρα</foreign> dicuntur.
            Aphaeresis ergo sermonem fecit Latinum. </p>
        </div2>

        
<div2 n="431"><head>[schol. 431]</head>

          <p> EXERCET fatigat, ut «nate, Iliacis exercite fatis». Hoc autem participium ab
            ‘exercitu’, id est militum multitudine, declinatione discernimus; nam nomen quartae
            declinationis est, participium secundae, ut ‘visus’, ‘huius visi’ vel ‘visus’, ‘passus’,
            ‘passi’ vel ‘passus’, ‘auditus’, ‘auditi’ vel ‘auditus’. SVB SOLE ‘in sole’, ut «namque
            sub ingenti lustrat dum singula templo». GENTIS FETVS ad laudem apum hoc pertinet, quod
            in quarto Georgicorum melius intellegitur. </p>
        </div2>

        
<div2 n="432"><head>[schol. 432]</head>

          <p> LIQVENTIA defaecata, sine sordibus, ut «nec tantum dulcia, quantum et liquida», id est
            pura; nam pura mella constat esse meliora. </p>
        </div2>

        
<div2 n="433"><head>[schol. 433]</head>

          <p> STIPANT densent; translatio a navibus in quibus stipula interponitur vasis, quam
            stipam dicunt. DISTENDVNT implent, ut «denso distendere pingui». NECTARE melle; abusus
            est propter suavitatis similitudinem. CELLAS et hic abusus est, ut favorum cavernas
            ‘cellas’ vocaret. Traxit autem a reponendi similitudine, vel a celando, unde cellam
            appellaverunt. AGMINE nunc ‘impetu’. </p>
        </div2>

        
<div2 n="435"><head>[schol. 435]</head>

          <p> IGNAVVM inutile, non aptum industriae; nam industrios navos dicimus. FVCOS secundum
            Plinium apum multa sunt genera. Proprie tamen apes vocantur ortae de bubus, fuci de
            equis, crabrones de mulis, vespae de asinis. Fucus autem est secundum Aemilium Macrum
            «maior ape, crabrone minor». PECVS dicimus omne quod humana lingua et effigie caret.
            Vnde Horatius «omne cum Proteus pecus egit altos visere montes». PRAESEPIBVS alveariis.
            Et est translatio, quae fit quotiens vel deest verborum proprietas, vel vitatur
            iteratio. </p>
        </div2>

        
<div2 n="436"><head>[schol. 436]</head>

          <p> FERVET concelebratur, ut contra ‘friget’ cessat dicimus, ut Terentius «nimirum hic
            homines frigent». FRAGRANTIA quotiens incendium significatur, quod flatu alitur, per ‘l’
            dicimus, quotiens odor, qui fracta specie maior est, per ‘r’ dicimus. Sciendum sane
            nihil in hac vacare conparatione. Nam Poenorum operi apum labor, custodiae litorum
            fucorum conparatur expulsio. </p>
        </div2>

        
<div2 n="437"><head>[schol. 437]</head>

          <p> O FORTVNATI QVORVM IAM MOENIA SVRGVNT bene ‘fortunati’ quia iam faciunt quod ipse
            desiderat. </p>
        </div2>

        
<div2 n="438"><head>[schol. 438]</head>

          <p> FASTIGIA nunc operis ‘summitates’, alibi ‘ima’ significat, ut «forsitan et scrobibus
            quae sint fastigia quaeras». SVSPICIT miratur, ut e contrario ‘despicit’ ‘contemnit’
            significat. </p>
        </div2>

        
<div2 n="439"><head>[schol. 439]</head>

          <p> MIRABILE DICTV ob hoc quod sequitur, quia mixtus cunctis latebat. </p>
        </div2>

        
<div2 n="440"><head>[schol. 440]</head>

          <p> PER MEDIOS figura est; nam planum fuerat ‘mediis se infert’. NEQVE CERNITVR VLLI neque
            ab ullo cernitur; et est Graecum, ut «scriberis Vario», id est ‘scribet te Varius’. </p>
        </div2>

        
<div2 n="441"><head>[schol. 441]</head>

          <p> LVCVS ubicumque Vergilius lucum ponit sequitur etiam consecratio, ut «luco tum forte
            parentis Pilumni Turnus sacrata valle sedebat». Vnde et in sexto «nulli certa domus,
            lucis habitamus opacis»; dicuntur enim heroum animae lucos tenere. ‘Lucus’ autem dicitur
            quod non luceat, non quod sint ibi lumina causa religionis, ut quidam volunt. IN VRBE
            FVIT MEDIA nunc iam in media. LAETISSIMVS VMBRA aut septimus est aut, secundum Probum,
            genetivus, ut sit ‘laetissimus umbrae’, sicut Sallustius «frugum pabulique laetus
            ager».</p>
        </div2>

        
<div2 n="442"><head>[schol. 442]</head>

          <p> QVO PRIMVM hoc est, simul ac venerunt; nec enim secundo ad Africam ventum est. </p>
        </div2>

        
<div2 n="443"><head>[schol. 443]</head>

          <p> EFFODERE LOCO SIGNVM historia hoc habet, quam more suo Vergilius per transitum tangit.
            Dido cum transiret per quandam insulam Iunonis, illic accepit oraculum et sacerdotem
            eius secum abstulit, cum ei parum crederet promittenti Carthaginis sedes. Quo cum
            venissent, sacerdos elegit locum faciendae urbi, quo effosso inventum est caput bovis.
            Quod cum displicuisset, quia bos semper subiugatus est, alio loco effosso caput equi
            inventum placuit, quia hoc animal licet subiugetur, bellicosum tamen est et vincit et
            plerumque concordat, ut ipse plenissime in illo loco «bello armantur equi, bellum haec
            armenta minantur. Sed tamen idem olim curru succedere sueti quadrupedes et frena iugo
            concordia ferre: spes est pacis ait». Illic ergo Iunoni templa fecerunt. Vnde et
            bellicosa est Carthago per equi omen, et fertilis per bovis. </p>
        </div2>

        
<div2 n="444"><head>[schol. 444]</head>

          <p> QVOD REGIA IVNO MONSTRARAT monstro dederat. Et, ut diximus, tangit historiam. </p>
        </div2>

        
<div2 n="445"><head>[schol. 445]</head>

          <p> ET FACILEM VICTV propter bovem; quod licet nunc non dicat, tamen ex historia sumit.
          </p>
        </div2>

        
<div2 n="446"><head>[schol. 446]</head>

          <p> SIDONIA pro ‘Tyria’. </p>
        </div2>

        
<div2 n="447"><head>[schol. 447]</head>

          <p> DONIS OPVLENTVM ET NVMINE DIVAE aut simulacrum quoque aureum fuit, et ‘numen’ pro
            simulacro posuit, ut Cicero «sese iam ne deos quidem ad quos confugerent habere»; aut
            vult ostendere plenum esse praesentia numinis templum. </p>
        </div2>

        
<div2 n="448"><head>[schol. 448]</head>

          <p> AEREA ‘aerea’ ideo vel quod aes magis veteres in usu habebant vel quod religioni apta
            est haec materies; denique flamen Dialis aereis cultris tondebatur. Aut certe aerea
            saecula significantur; nam, ut Hesiodus dicit, tempore quo haec gesta sunt aereum
            saeculum fuit. </p>
        </div2>

        
<div2 n="449"><head>[schol. 449]</head>

          <p> FORIBVS ‘fores’ proprie dicuntur quae foras aperiuntur, sicut apud veteres fuit.
            Valvae autem sunt, ut dicit Varro, «quae revolvuntur et se velant». Ianua autem est
            primus domus ingressus, dicta quia Iano consecratum est omne principium. Cetera intra
            ianuam ‘ostia’ vocantur generaliter, sive valvae sint, sive fores, quamvis usus ista
            corruperit. CARDO ‘cardo’ dictus ‹<foreign xml:lang="grc">ἀπὸ τῆϛ
                καρδίαϛ</foreign>› quasi cor ianuae, quo movetur. STRIDEBAT AENIS ad sua
            rettulit tempora. Cautum enim fuerat post proditum hostibus a Tarpeia virgine Capitolium
            ut aerei cardines fierent, quorum stridor posset aperta ostia omnibus indicare. </p>
        </div2>

        
<div2 n="450"><head>[schol. 450]</head>

          <p> HOC PRIMVM IN LVCO secuta sunt enim et alia quae detraxere formidinem. TIMOREM multi
            quaerunt cur post visam matrem quicquam timuerit; quod tamen alii sic solvunt, ut dicant
            ne tunc quidem Aenean Venerem quam viderat esse credidisse, cuius, ut ipse putabat,
            agnitae nulla verba perceperat. Sed vera solutio haec est: Venus nihil de Afrorum
            moribus, unde nunc formidat Aeneas, sed de classe liberata dixerat filio. Sciendum tamen
            est in Vergilio interdum validiora esse obiecta purgatis, vel contra, ut hoc loco. </p>
        </div2>

        
<div2 n="451"><head>[schol. 451]</head>

          <p> LENIIT quartae coniugationis tempus praeteritum perfectum vel in ‘vi’ iunctam exit vel
            sublata digammo in ‘ii’ pro nostro arbitrio, ut ‘lenii lenivi’, ‘audii audivi’. Sane cum
            in ‘vi’ exit, paenultima longa est et ipsa accentum retinet; cum vero in ‘ii’,
            paenultima brevis est et perdit accentum, quia, ut supra diximus «unius ob noxam»,
            quotiens vocalis vocalem sequitur detrahit longitudinem praecedenti. Sed hoc in metro,
            ubi necessitas cogit; nam in prosa et naturam suam et accentum retentat. Nunc ergo
            ‘leniit’ tertia a fine habet accentum, quia paenultima brevis est. Sane plerumque
            accentum suum retinet etiam sermo corruptus, ut ‘Mercuri’ ‘Domiti’ ‘Ovidi’ tertia a fine
            habere debuit accentum, quia paenultima brevis est, sed constat haec nomina apocopen
            pertulisse - nam apud maiores idem erat vocativus qui et nominativus, ut ‘hic Mercurius’
            et ‘o Mercurius’ - unde ‘cu’ licet brevis sit etiam post apocopen suum servat accentum.
          </p>
        </div2>

        
<div2 n="452"><head>[schol. 452]</head>

          <p> AVSVS bene ‘ausus’, quia inter incerta satis audacter salus speratur. ADFLICTIS de
            adflictis; nec enim esse septimus casus potest. CONFIDERE ‹et› fido
            et confido dativum regit, ut «et fidere nocti». Sane optima figura est quae numquam a
            principalitate discedit, ut «atque humiles habitare casas» accusativo iunxit, quia
            ‘habeo domum’ dicimus, unde est ‘habito’ frequentativum. </p>
        </div2>

        
<div2 n="453"><head>[schol. 453]</head>

          <p> SVB TEMPLO hoc est in templo, ut supra. </p>
        </div2>

        
<div2 n="454"><head>[schol. 454]</head>

          <p> REGINAM OPPERIENS aut quam intellegebat esse venturam ex artificum festinatione, aut
            certe videndae reginae occasionem requirens. QVAE FORTVNA SIT VRBI felicitas. </p>
        </div2>

        
<div2 n="455"><head>[schol. 455]</head>

          <p> ARTIFICVMQVE MANVS INTER SE hoc est habebat artificum conparationem. </p>
        </div2>

        
<div2 n="456"><head>[schol. 456]</head>

          <p> EX ORDINE hoc loco ostendit omnem pugnam esse depictam, sed haec tantum dicit quae aut
            Diomedes gessit aut Achilles; per quod excusatur Aeneas, si est a fortibus victus. </p>
        </div2>

        
<div2 n="457"><head>[schol. 457]</head>

          <p> TOTVM VVLGATA PER ORBEM quia Europa intulit, Asia passa est, Africa iam depingit. </p>
        </div2>

        
<div2 n="458"><head>[schol. 458]</head>

          <p> ATRIDAS Atrei filios, Agamemnonem et Menelaum. Sed usurpatum est; nam Plisthenis filii
            fuerunt. SAEVVM AMBOBVS ACHILLEM atqui tres dixit. Sed ‘Atridas’ pro uno accipe, quos
            unius partis constat fuisse. </p>
        </div2>

        
<div2 n="460"><head>[schol. 460]</head>

          <p> PLENA LABORIS ‘plenus’ genetivo melius iungitur, ut Terentius «plenus rimarum sum».
          </p>
        </div2>

        
<div2 n="461"><head>[schol. 461]</head>

          <p> EN PRIAMVS laus picturae est, per quam non imago, sed ipse ostenditur Priamus. SVNT
            HIC ETIAM SVA PRAEMIA LAVDI ut supra diximus, omnis Aeneae sollicitudo de moribus
            Afrorum est, quam nunc picturae contemplatione deponit. Qui enim bella depingunt, et
            virtutem diligunt et miseratione tanguntur. ‘Sua’ id est congrua, ut «strueremque suis
            altaria donis». ‘Laudi’ virtuti, ut «primam merui qui laude coronam».</p>
        </div2>

        
<div2 n="462"><head>[schol. 462]</head>

          <p> MORTALIA adversa, quibus constat subiacere mortales. </p>
        </div2>

        
<div2 n="463"><head>[schol. 463]</head>

          <p> SOLVE METVM collectio est. Nam ubi virtus praemia, adversa miserationem merentur, rite
            formido deponitur. FERET pro ‘adferet’. </p>
        </div2>

        
<div2 n="464"><head>[schol. 464]</head>

          <p> INANI epitheton est picturae, aut quia caret corporum quae imitatur plenitudine aut
            quia nullius est utilitatis. </p>
        </div2>

        
<div2 n="465"><head>[schol. 465]</head>

          <p> LARGOQVE VMECTAT FLVMINE VVLTVM tapinosis est quia dixit ‘umectat’. ‘Largo’ nam
            ‘flumine’ est ‘fluore’, id est fluxu ipso. </p>
        </div2>

        
<div2 n="466"><head>[schol. 466]</head>

          <p> PERGAMA CIRCVM abusive; non enim circa Pergama, hoc est arcem, sed circa Troiam bella
            gerebantur. </p>
        </div2>

        
<div2 n="467"><head>[schol. 467]</head>

          <p> TROIANA IVVENTVS definitio est Hectoris, ut «Catillusque acerque Coras, Argiva
            iuventus». Et re vera sic paene ubique Homerus ponit, ut Hectori tantum vel Achilli
            totus cedat exercitus. </p>
        </div2>

        
<div2 n="468"><head>[schol. 468]</head>

          <p> HAC PHRYGES bene ubique Vergilius pro negotii qualitate dat Troianis et nomina; nam
            timidos Phrygas vocat, ut hoc loco, item «o vere Phrygiae, neque enim Phryges»;
            Dardanidas generosos, ut «Dardanidae magni genus alto a sanguine divum»; Laomedontiadas
            perfidos, ut «nondum Laomedonteae sentis periuria gentis»; Troas fortes, ut «Troes
            agunt, princeps turmas inducit Asylas»; Hectoreos quoque fortes, ut «nunc insurgite
            remis, Hectorei socii». CRISTATVS ACHILLES secundum Homerum, qui dicit in Achillis
            cristis terribile quiddam fuisse. </p>
        </div2>

        
<div2 n="469"><head>[schol. 469]</head>

          <p> NEC PROCVL HINC RHESI Rhesus rex Thraciae fuit, qui cum ad Troiae venisset auxilia
            clausisque iam portis tentoria locavisset in litore, Dolone prodente Troiano, qui missus
            fuerat speculator, a Diomede et Vlixe est interfectus, qui et ipsi speculatum venerant;
            abductique sunt equi quibus pendebant fata Troiana. </p>
        </div2>

        
<div2 n="470"><head>[schol. 470]</head>

          <p> PRIMO SOMNO prima parte noctis, ut «libra die somnique pares ubi fecerit horas».</p>
        </div2>

        
<div2 n="471"><head>[schol. 471]</head>

          <p> TYDIDES Diomedes. Et bene Vlixen celat propter Aenean, ut supra diximus, aut quia
            secundum Homerum occidente Diomede cadavera Vlixes trahebat. </p>
        </div2>

        
<div2 n="472"><head>[schol. 472]</head>

          <p> ARDENTES et ‘candidos’ significat et ‘veloces’, ut «pernicibus ignea plantis». Si
            ‘ignea’ ‘velox’ est, sine dubio et ‘ardens’. </p>
        </div2>

        
<div2 n="473"><head>[schol. 473]</head>

          <p> XANTHVM fluvium Troiae. </p>
        </div2>

        
<div2 n="474"><head>[schol. 474]</head>

          <p> PARTE ALIA FVGIENS AMISSIS TROILVS ARMIS veritas hoc habet: Troili amore Achillem
            ductum palumbes ei quibus ille delectabatur obiecisse, quas cum vellet tenere, captus ab
            Achille in eius amplexibus periit. Sed hoc quasi indignum heroo carmine mutavit poeta.
            ‘Fugiens’ fugere volens accepto iam vulnere. </p>
        </div2>

        
<div2 n="475"><head>[schol. 475]</head>

          <p> INFELIX multi hoc loco distinguunt, tamen etiam si iungas ‘puer’, unus est sensus.
            ATQVE INPAR ac si diceret ‘etiam si puer non esset’. CONGRESSVS ACHILLI ‘congredior
            tibi’ antiqui dicebant, sicut ‘pugno tibi’, ‘dimico tibi’. Hodie dicimus ‘congredior
            tecum’, ‘pugno tecum’, ‘dimico tecum’. </p>
        </div2>

        
<div2 n="476"><head>[schol. 476]</head>

          <p> CVRRV curribus falcatis usos esse maiores et Livius et Sallustius docent. INANI sine
            rectore; nam corpus haerebat. </p>
        </div2>

        
<div2 n="477"><head>[schol. 477]</head>

          <p> LORA TENENS TAMEN quamquam mortuus. </p>
        </div2>

        
<div2 n="478"><head>[schol. 478]</head>

          <p> VERSA tracta, ut Plautus «inveniam omnia versa, sparsa». Venit autem ab eo quod est
            ‘verror’. INSCRIBITVR dilaceratur, ut Plautus «corpus tuum virgis ulmeis inscribam».
            HASTA hostili scilicet, quam transfixus trahebat. </p>
        </div2>

        
<div2 n="479"><head>[schol. 479]</head>

          <p> INTEREA dum haec geruntur. Et satis opportune a matribus festinatur ad templum, ut
            alibi «nec non ad templum summasque ad Palladis arces». NON AEQVAE id est iniquae.
            Litotes figura est, ut alibi «et vacuis Clanius non aequus acerris».</p>
        </div2>

        
<div2 n="480"><head>[schol. 480]</head>

          <p> PASSIS participium est ab eo quod est ‘pandor’. Ideo autem non facit ‘pansus’, quia
            plerumque ‘n’, quod in prima verbi positione invenitur, in praeterito participio non
            est. De qua re euphonia iudicat, ut ab eo quod est ‘tundor’ et ‘tunsus’ facit, ut
            «tunsae pectora palmis», et ‘tusus’, ut «non obtusa adeo gestamus pectora Poeni».
            Sciendum tamen est, licet alia euphoniae causa varientur vel in generibus vel in
            numeris, ‘nactus’ tamen et ‘passus’ ‘n’ penitus numquam accipere. PEPLVMQVE FEREBANT
            peplum proprie est palla picta feminea Minervae consecrata, ut Plautus «numquam ad
            civitatem venio, nisi cum infertur peplum». Hodie tamen multi abutuntur hoc nomine. </p>
        </div2>

        
<div2 n="481"><head>[schol. 481]</head>

          <p> SVPPLICITER TRISTES ut decet rogantes. Et bene addidit ‘suppliciter’, quia et per
            iracundiam et per gravitatem et per religionem et per dolorem tristes sumus. TVNSAE
            PECTORA ut «oculos suffusa».</p>
        </div2>

        
<div2 n="482"><head>[schol. 482]</head>

          <p> AVERSA irata. Nec enim poterat convertere se simulacrum. Sic alibi «talia dicentem
            iamdudum aversa tuetur». Si ‘tuetur’ quomodo ‘aversa’, nisi iratam intellegas? </p>
        </div2>

        
<div2 n="483"><head>[schol. 483]</head>

          <p> TER CIRCVM ILIACOS apud auctores multa ad sensum, non ad aspectum possunt referri;
            tertio enim tractum intellegere possumus, non in pictura conspicere. Vnde est et illud
            «mulcere alternos et corpora fingere lingua». RAPTAVERAT bene forma usus est
            frequentativa, per quam ostendit quod per numerum dixerat. </p>
        </div2>

        
<div2 n="484"><head>[schol. 484]</head>

          <p> EXANIMVM ‘exanimus’ et ‘exanimis’ dicimus, sicut ‘unanimus’ et ‘unanimis’, ‘inermus’
            et ‘inermis’. Ergo pro nostro arbitrio aut secundae erunt declinationis, aut tertiae;
            sed a tertia ablativum singularem in ‘i’ mittunt, quia communis sunt generis. ‘Exanimis’
            autem est ‘mortuus’, ut hic indicat locus, ‘exanimatus’ vero ‘timens’, ut «exanimata
            sequens inpingeret agmina muris». VENDEBAT ingenti arte utitur verbis; nam hoc loco,
            quia pingi potuit, praesens tempus posuit, superius, quia pingi non potuit, sed referri,
            perfecto executus est tempore dicendo ‘raptaverat’, non ‘raptabat’. </p>
        </div2>

        
<div2 n="485"><head>[schol. 485]</head>

          <p> TVM VERO INGENTEM GEMITVM iam enim superius eum lacrimasse dixerat. Hoc ergo addidit
            visum Hectoris corpus, ut etiam graviter gemeret. </p>
        </div2>

        
<div2 n="486"><head>[schol. 486]</head>

          <p> VT CVRRVS quo tractus est. AMICI AVTEM plus est quam si ‘Hectoris’ diceret. Alibi
            «parvumque patri tendebat Iulum», cum potuerit dicere ‘mihi’. </p>
        </div2>

        
<div2 n="487"><head>[schol. 487]</head>

          <p> MANVS INERMES aut sine sceptro aut supplices, ut «et dextras tendamus inertes». Quod
            tractum est de historia; qui enim se dedunt inermes supplicant. Aut re vera ‘inermes’
            tunc; contra Pyrrhum enim processit armatus. Sane per transitum historiam tetigit, quia
            constat Priamum, cum ad supplicandum uenisset, dormientem Achillem excitavisse, ut
            rogaret eum, cum potuisset occidere; licet hoc Homerus propter Achillis turpitudinem
            supprimat. </p>
        </div2>

        
<div2 n="488"><head>[schol. 488]</head>

          <p> SE QVOQVE PRINCIPIBVS PERMIXTVM AGNOVIT ACHIVIS aut latenter proditionem tangit, ut
            supra diximus, aut virtutem eius vult ostendere; nimiae enim fortitudinis est inter
            hostium tela versari, ut Sallustius «Catilina longe a suis inter hostilia cadavera
            repertus est». Cornutus tamen dicit versu isto «vadimus inmixti Danais» hoc esse
            solvendum. </p>
        </div2>

        
<div2 n="489"><head>[schol. 489]</head>

          <p> EOAS ‘e’ naturaliter longa est, fit tamen brevis interdum quia eam vocalis sequitur,
            ut «primo surgebat Eoo». NIGRI MEMNONIS ARMA quia Tithonus, frater Laomedontis, raptus
            ab Aurora, filium suum Memnonem ex ipsa progenitum, ad Troiae misit auxilia. ‘Nigri’
            autem dixit Aethiopis, unde prima consurgit Aurora. ‘Arma’ Vulcania, ut ille indicat
            versus «te potuit lacrimis Tithonia flectere coniunx».</p>
        </div2>

        
<div2 n="490"><head>[schol. 490]</head>

          <p> DVCIT AMAZONIDVM hoc est quod supra dixit «videt Iliacas ex ordine pugnas». Homerus
            enim haec omnia tacuit quae facta sunt post Hectoris mortem. ‘Amazonidum’ autem
            derivatio est pro principalitate, sicut «Scipiadas duros bello» pro Scipionibus. Sane
            Amazones dictae sunt vel quod simul vivant sine viris, quasi <foreign xml:lang="grc">ᾅμα
              ζῶσαι</foreign>, vel quod unam mammam exustam habeant, quasi <foreign xml:lang="grc">
              ἄνευ μαζοῦ</foreign>. Has autem iam non esse constat, utpote extinctas partim ab
            Hercule, partim ab Achille. PELTIS scutis brevissimis in modum lunae iam mediae. </p>
        </div2>

        
<div2 n="491"><head>[schol. 491]</head>

          <p> PENTHESILEA FVRENS furentem ideo dixit, quia sororem suam in venatione confixit
            simulans se cervam ferire. Sed hoc per transitum tangit; nam furor bellicus
            intellegitur. </p>
        </div2>

        
<div2 n="492"><head>[schol. 492]</head>

          <p> AVREA amphibolon est hoc loco utrum ipsa aurea an aurea cingula. Sciendum tamen
            plerumque amphiboliam metri ratione dissolvi, ut «aurea composuit sponda» Dido ‘aurea’;
            si enim ad spondam referas, non stat versus. EXERTAE nudatae; nudant enim quam
            adusserint mammam. </p>
        </div2>

        
<div2 n="493"><head>[schol. 493]</head>

          <p> VIRGO et sexum ostendit et aetatem. </p>
        </div2>

        
<div2 n="495"><head>[schol. 495]</head>

          <p> OBTVTV aspectu. IN VNO in unoquoque, hoc est singula mirabatur. </p>
        </div2>

        
<div2 n="496"><head>[schol. 496]</head>

          <p> FORMA PVLCHERRIMA ut «pulchra prole».</p>
        </div2>

        
<div2 n="497"><head>[schol. 497]</head>

          <p> STIPANTE CATERVA ad hoc tantum sequens pertinet comparatio, quam vituperant multi,
            nescientes exempla vel parabolas vel conparationes adsumptas non semper usquequaque
            congruere, sed interdum omni parte, interdum aliqua convenire. </p>
        </div2>

        
<div2 n="498"><head>[schol. 498]</head>

          <p> EVROTAE RIPIS fluvii Laconicae. CYNTHI montis Deli, in qua natam constat Dianam. </p>
        </div2>

        
<div2 n="499"><head>[schol. 499]</head>

          <p> EXERCET DIANA CHOROS hoc non ad conparationem pertinet, sed est poeticae descriptionis
            evagatio. MILLE finitus numerus pro infinito; nam de nympharum numero varia est opinio.
          </p>
        </div2>

        
<div2 n="500"><head>[schol. 500]</head>

          <p> OREADES nymphae montium Oreades dicuntur, silvarum Dryades, quae cum silvis nascuntur
            Amadryades, fontium Napeae vel Naides, maris vero Nereïdes. </p>
        </div2>

        
<div2 n="502"><head>[schol. 502]</head>

          <p> TACITVM maior enim est taciturnitatis adfectus, ut supra «haec secum». Sic Terentius
            «ut mecum tacita gaudeam». PERTEMPTANT modo ‘vehementer temptant’. Alibi leviter, ut
            «blanda vicissim gaudia pertemptant mentem». Sunt enim multa quae pro locis
            intelleguntur, ut ‘inpotens’ et ‘satis’ et ‘minus’ et ‘nihil potens’ significat. INSTANS
            OPERI zeugma est, ad sequentia pertinens. </p>
        </div2>

        
<div2 n="504"><head>[schol. 504]</head>

          <p> REGNISQVE FVTVRIS regnaturae Carthagini. </p>
        </div2>

        
<div2 n="505"><head>[schol. 505]</head>

          <p> TVM FORIBVS DIVAE instans praecipue foribus. Et hoc loco distinguendum est - magno
            enim studio et labore templorum fores fiebant, quas quibusdam insignibant historiis, ut
            «in foribus letum Androgei», item «in foribus pugnam ex auro solidoque elephanto» -
            quamvis quidam iungant ‘tum foribus divae media testudine templi’, ut unum intellegas
            tectum templi et pronai; quod si est, sub medio tecto sunt fores. Sed prima melior
            expositio est. TESTVDINE camera obliqua, quae secundum eos qui scripserunt de ratione
            templorum, ideo sic fit, ut simulacro caeli imaginem reddat, quod constat esse convexum.
          </p>
        </div2>

        
<div2 n="506"><head>[schol. 506]</head>

          <p> SAEPTA ARMIS satellitum scilicet. SOLIO solium proprie est armarium uno ligno factum,
            in quo reges sedebant propter tutelam corporis sui, dictum quasi solidum. Modo iam
            abusive sellam regalem intellegimus. ALTE ac si diceret ‘in tribunali’. SVBNIXA pro
            ‘subnisa’, ut supra diximus. </p>
        </div2>

        
<div2 n="507"><head>[schol. 507]</head>

          <p> IVRA DABAT LEGESQVE VIRIS ius generale est, sed lex iuris est species. Non est ergo
            iteratio. Quod autem dixit ‘viris’ ad Didonis pertinet laudem. </p>
        </div2>

        
<div2 n="508"><head>[schol. 508]</head>

          <p> SORTE TRAHEBAT proprie locutus est; trahuntur enim sortes, hoc est educuntur. </p>
        </div2>

        
<div2 n="509"><head>[schol. 509]</head>

          <p> CONCVRSV ACCEDERE MAGNO cum magna Afrorum multitudine. Et hoc est quod formidat
            Aeneas, incertus qua eos mente comitentur. </p>
        </div2>

        
<div2 n="512"><head>[schol. 512]</head>

          <p> DISPVLERAT segregaverat. Et magna est inter ‘di’ et ‘de’ differentia, ut diximus.
            PENITVS longe a regina remotos; quae res etiam insolentes custodes litorum fecit. </p>
        </div2>

        
<div2 n="513"><head>[schol. 513]</head>

          <p> OBSTIPVIT et ad admirationem et ad timorem hic pertinet sermo, quo dicenda
            praeoccupat. </p>
        </div2>

        
<div2 n="514"><head>[schol. 514]</head>

          <p> LAETITIAQVE METVQVE ‘laetitia’ propter socios, ‘metu’ propter concursum. </p>
        </div2>

        
<div2 n="515"><head>[schol. 515]</head>

          <p> ARDEBANT cupiebant, ut «formosum pastor Corydon ardebat Alexin». ‘Ardeo’ autem et
            accusativum regit et ablativum. RES INCOGNITA hoc est qua adfectione Poenorum populus
            conveniret. </p>
        </div2>

        
<div2 n="516"><head>[schol. 516]</head>

          <p> DISSIMVLANT dissimulamus nota, simulamus ignota, ut Sallustius «simulator ac
            dissimulator».</p>
        </div2>

        
<div2 n="517"><head>[schol. 517]</head>

          <p> QVAE FORTVNA utrum prospera, an adversa? </p>
        </div2>

        
<div2 n="518"><head>[schol. 518]</head>

          <p> CVNCTI NAM LECTI NAVIBVS IBANT bene addidit ‘lecti’, ne penitus omnes intellegeres.
            Nonnulli tamen ‘lectis navibus’ legunt; quod et si sit, hypallage est et illuc sensus
            recurrit. Et sciendum plerumque, ut hoc loco addi aliquid generalitati et fieri
            specialitatem. Item si dicas ‘omnes scolastici laborant’, generalitas est; si addas
            ‘isti’, fit specialitas, ut Sallustius «transgressos omnis recipit mons Balleia»
            prudenter addidit ‘transgressos’. </p>
        </div2>

        
<div2 n="519"><head>[schol. 519]</head>

          <p> ORANTES VENIAM pacem propter incendium navium. Et proprie verbum pontificale est; unde
            est «tu modo posce deos veniam» et paulo post «pacemque per aras exquirunt». Dicta autem
            venia ad eliciendam misericordiam. Meretur enim benivolentiam numinum qui, licet
            innocens sit, veniam tamen tamquam peccaverit petit; unde est confessio illa in Terentio
            «quid meritu's? crucem».</p>
        </div2>

        
<div2 n="520"><head>[schol. 520]</head>

          <p> MAXIMVS ILIONEVS rebus omnibus maximus; nec enim aliquid addidit. Et non sine causa
            ipsum ubique inducit loquentem; ut enim Homerus dicit, Phorbas, pater Ilionei, semper
            Mercurio deo eloquentiae favente pugnavit, ut Horatius «Mercuri facunde nepos Atlantis».
            Merito ergo huic datur eloquentia. PLACIDO SIC PECTORE COEPIT more suo uno sermone
            habitum futurae orationis expressit. </p>
        </div2>

        
<div2 n="522"><head>[schol. 522]</head>

          <p> O REGINA secundum artem rhetoricam id ei dat quod vult inpetrare. Nam eam per laudem
            benivolam reddit. </p>
        </div2>

        
<div2 n="523"><head>[schol. 523]</head>

          <p> IVSTITIA bene consideravit sexum; nec enim ‘virtute’ poterat dicere. FRENARE
            continere, ut contra «et Numidae infreni cingunt».</p>
        </div2>

        
<div2 n="524"><head>[schol. 524]</head>

          <p> TROES TE MISERI tacitis occurrit quaestionibus, ne ad populationem venisse videantur
            more qui tunc vigebat. VENTIS MARIA OMNIA VECTI per maria. Et est contra illud, cur ad
            Africam venerint. </p>
        </div2>

        
<div2 n="526"><head>[schol. 526]</head>

          <p> PARCE PIO GENERI quotiens invidiosae sunt praesentes personae, rhetoricum est ad alias
            confugere, ut hoc loco confugit ad genus. ET PROPIVS vicinius scilicet, ut tamquam victi
            accipiantur, non tales qualis Paris fuit in Spartae expugnatione raptuque Helenae. Nam
            historiae hoc habet veritas, non voluntate Helenam secutam, sed raptam expugnata
            civitate, unde et recipi meruit a marito. Tangit autem hoc latenter Vergilius illo loco
            «me duce Dardanius Spartam expugnavit adulter».</p>
        </div2>

        
<div2 n="527"><head>[schol. 527]</head>

          <p> POPVLARE antiqui et ‘populo’ et ‘populor’ dicebant, unde est ‘populare’ et «populatque
            ingentem farris acervum curculio». Nunc tamen passiva tantum utimur declinatione. </p>
        </div2>

        
<div2 n="529"><head>[schol. 529]</head>

          <p> NON EA VIS ANIMO argumentum ab inpossibili, ut «quid Troes potuere?». ‘Vis’ autem est
            ‘possibilitas’. </p>
        </div2>

        
<div2 n="530"><head>[schol. 530]</head>

          <p> EST LOCVS conparatione orbis totius Italia locus est; nam provincia ‘locus’ non potest
            dici. Minus est autem ‘quam’, ut «urbs antiqua fuit». HESPERIAM Hesperiae duae sunt, una
            quae Hispania dicitur, altera quae est Italia. Quae hac ratione discernuntur: aut enim
            ‘Hesperiam’ solam dicis et significas Italiam, aut addis ‘ultimam’ et significas
            Hispaniam, quae in occidentis est fine, ut Horatius «qui nunc Hesperia sospes ab
            ultima». Et haec est vera Hesperia, ab Hespero dicta, id est stella occidentali. Ceterum
            Italia ‘Hesperia’ dicitur a fratre Atlantis, qui pulsus a germano Italiam tenuit eique
            nomen pristinae regionis inposuit, ut Hyginus docet. </p>
        </div2>

        
<div2 n="531"><head>[schol. 531]</head>

          <p> ANTIQVA nobilis; nec enim nova esse potest, licet primam terram suam esse dicant
            Athenienses. VBERE GLEBAE ‘uber’ proprie est ‘fecunditas’. Et bene Italiae virtutem
            fecunditatemque conlaudat, ne Africam petisse videantur. </p>
        </div2>

        
<div2 n="532"><head>[schol. 532]</head>

          <p> OENOTRI COLVERE VIRI deest ‘quam’. ‘Oenotria’ autem dicta est vel a vino optimo quod
            in Italia nascitur vel, ut Varro dicit, ab Oenotro, rege Sabinorum. NVNC FAMA subaudimus
            ‘est’. MINORES ‘maiores’ et ‘minores’, quotiens de genere dicimus, numeri sunt tantum
            pluralis. </p>
        </div2>

        
<div2 n="533"><head>[schol. 533]</head>

          <p> ITALIAM DIXISSE Italus, rex Siciliae, ad eam partem venit in qua regnavit Turnus, quam
            a suo nomine appellavit Italiam; unde est «fines super usque Sicanos» hoc est ‘usque ad
            ea loca’ quae tenuerunt Sicani, id est Siculi, a Sicano, Itali fratre. Nam non ‘usque ad
            Siciliam’; nec enim fieri poterat. </p>
        </div2>

        
<div2 n="535"><head>[schol. 535]</head>

          <p> CVM SVBITO ADSVRGENS FLVCTV NIMBOSVS ORION Oenopion rex cum liberos non haberet a Iove
            Mercurio Neptunoque, quos hospitio susceperat, hortantibus ut ab his aliquid postularet
            petiit ut sibi concederent liberos. Illi intra corium immolati sibi bovis urina facta
            praeceperunt ut obrutum terra conpletis maternis mensibus solveretur. Quo facto inventus
            est puer, cui nomen ab urina inpositum est, ut <foreign xml:lang="grc">Οὐρίων</foreign>
            diceretur, quod Dorica lingua ita commutatum est, ut <foreign xml:lang="grc">
              ου</foreign> diphthongus in <foreign xml:lang="grc">ω</foreign> verteretur. Quod
            autem plerumque prima syllaba brevis invenitur, ut hoc loco, cum sit naturaliter longa,
            Graecae rationis est; nam detractio fit <foreign xml:lang="grc">υ</foreign> litterae et
              <foreign xml:lang="grc">ο</foreign> remanet brevis, quo modo <foreign xml:lang="grc">
              οὔρεά τε σκιόεντα</foreign> pro <foreign xml:lang="grc">ὄρεα</foreign>, <foreign xml:lang="grc">
              ποίησον</foreign> pro <foreign xml:lang="grc">πόησον</foreign>. Et hoc,
            quia aut <foreign xml:lang="grc">ω</foreign> est naturaliter longa aut <foreign xml:lang="grc">
              ου</foreign> diphthongus; ceterum si sit in proprio nomine dichronos,
            ut omnes Latinae sunt, propriorum nominum abutemur licentia, ut in Artibus lectum est.
            Orion ergo postea venator factus, dum vellet cum Diana concumbere, ut Horatius dicit,
            eius sagittis occisus est, ut Lucanus, inmisso scorpione periit, et deorum miseratione
            relatus in sidera signum famosum tempestatibus fecit. Veri similius autem est a
            scorpione interemptum, quo oriente occidit. Sane magnitudine sua multis oritur diebus,
            et ideo eius etiam apud peritos est incerta tempestas: unde dictum est ‘cum subito
            adsurgens’ ad excusationem non praevisae tempestatis. Et multi superfluo quaerunt cur
            ortus commemoretur Orionis, cum sit inmissa a Iunone tempestas. Sed Ilioneus ista non
            novit quae a poeta supra dicta sunt, per musam, ut diximus, cognita. Et constat numina
            nisi inventa occasione nocere non posse: quod in omni suo opere Vergilius diligenter
            observat. </p>
        </div2>

        
<div2 n="536"><head>[schol. 536]</head>

          <p> IN VADA CAECA incognita, latentia. PROCACIBVS AVSTRIS perseverantibus. Et ‘procax’
            proprie ‘petax’ est; nam ‘procare’ est ‘petere’, unde et ‘proci’ petitores dicuntur.
          </p>
        </div2>

        
<div2 n="537"><head>[schol. 537]</head>

          <p> PERQVE VNDAS SVPERANTE SALO elevato mari et in undas diviso, ut solet in tempestate.
            ‘Salo’ autem venit ab eo quod est ‘hoc salum’ ‘sali’, nam «sale tabentes» ab eo quod est
            ‘hic sal’ ‘salis’. PERQVE INVIA SAXA ‘invia’, id est aspera, inmania. Vnde et Dido paulo
            post ‘quae vis inmanibus adplicat oris’? Non enim suos vituperat, sed naturam litoris
            culpat. </p>
        </div2>

        
<div2 n="538"><head>[schol. 538]</head>

          <p> ADNAVIMVS ORIS elegit verbum aptum naufragio ad eliciendam misericordiam: quamvis et
            de navibus ‘natat’ lectum sit, ut «natat uncta carina».</p>
        </div2>

        
<div2 n="539"><head>[schol. 539]</head>

          <p> QVOD GENVS HOC HOMINVM? rhetorice vituperaturus mores non ad Didonem loquitur, sed ad
            tertiam se confert personam. </p>
        </div2>

        
<div2 n="540"><head>[schol. 540]</head>

          <p> HOSPITIO PROHIBEMVR HARENAE ut alibi «litusque rogamus»; occupantis est enim possessio
            litoris. Vnde ostenduntur crudeles, qui etiam a communibus prohibent. </p>
        </div2>

        
<div2 n="541"><head>[schol. 541]</head>

          <p> PRIMAQVE VETANT CONSISTERE TERRA id est in litore, ut alibi «tuque o, cui prima
            frementem fudit equum magno tellus percussa tridenti».</p>
        </div2>

        
<div2 n="542"><head>[schol. 542]</head>

          <p> MORTALIA ARMA mortalem possibilitatem. Sane ‘arma’ etiam consilia significant, ut
            «quaerere conscius arma». Sed hoc loco terret latenter propter Siciliam; nam et paulo
            post ait ‘sunt et Siculis regionibus urbes’, cum unam habeant, in qua Acestes regnat:
            sed ad terrorem ‘urbes’ posuit. </p>
        </div2>

        
<div2 n="543"><head>[schol. 543]</head>

          <p> AT SPERATE DEOS abusive ‘timete’, ut alibi «hunc ego si potui tantum sperare dolorem»,
            cum speremus bona, timeamus adversa. MEMORES FANDI ATQVE NEFANDI iusti et iniusti. Et
            bene ‘memores’, quia etiamsi non statim puniant crimina, sunt tamen memores, ut Horatius
            «raro antecedentem scelestum deseruit pede Poena claudo».</p>
        </div2>

        
<div2 n="545"><head>[schol. 545]</head>

          <p> NEC PIETATE FVIT multum interest inter iustitiam et pietatem; nam pietas pars
            iustitiae est, sicut severitas. Nunc ergo hoc dicit, qua parte sit iustus, id est
            pietate. Et bene duo laudat in Aenea: pietatem, quam a Didone inpetrare contendit, et
            virtutem, quam vult timeri. BELLO MAIOR ET ARMIS non est iteratio; nam ‘bellum’ et
            consilium habet, ‘arma’ tantum in actu ipso sunt. </p>
        </div2>

        
<div2 n="546"><head>[schol. 546]</head>

          <p> SI VESCITVR AVRA ‘vescor illa re’, ut alibi «vescitur Aeneas simul et Troiana iuventus
            perpetui tergo bovis et lustralibus extis». Nec nos decipiat quod dicit Plinius, ut
            elocutiones ex similibus formemus; nam ecce ‘comedo illam rem’ dicimus, nec tamen
            ‘vescor illam rem’. Et ipse enim dicit non usquequaque hoc esse faciendum. </p>
        </div2>

        
<div2 n="548"><head>[schol. 548]</head>

          <p> NON METVS hoc loco distinguendum est. Cuius autem rei ex sequentibus probat; nam vult
            eam non timere ne inaniter praestet. OFFICIO NEC TE CERTASSE PRIOREM PAENITEAT ‘nec tibi
            parum videatur prima beneficia praestitisse, cum possis maiora recipere’. Nam
            ‘paeniteat’ ‘parum videatur’ est, ut in Heauton Timorumeno «at enim quantum hic operis
            fiat paenitet», hoc est parum videtur. </p>
        </div2>

        
<div2 n="550"><head>[schol. 550]</head>

          <p> TROIANOQVE A SANGVINE CLARVS ACESTES cum Laomedon promissam murorum mercedem Neptuno
            et Apollini denegasset, Neptunus iratus Troiae inmisit cetos quod eam vastaret. Vnde
            Apollo consultus, cum et ipse irasceretur, contraria respondit dicens, obiciendas
            puellas nobiles beluae. Quod cum fieret timens Hippotes quidam nobilis filiae Egestae,
            cum Laomedontis regis Hesiona iam esset orta seditione religata, inpositam eam navi
            misit quo fors tulisset. Haec ad Siciliam delata a Crimiso fluvio, quem Crinisum
            Vergilius poetica licentia vocat, converso in ursum vel canem conpressa edidit Acesten,
            qui ex matris nomine civitatem Troianis condidit quae hodie Segesta nominatur. </p>
        </div2>

        
<div2 n="551"><head>[schol. 551]</head>

          <p> QVASSATAM VENTIS iusta petitio. SVBDVCERE in terram trahere. ‘Deducere’ autem in mare
            mittere, ut «deducunt socii naves».</p>
        </div2>

        
<div2 n="552"><head>[schol. 552]</head>

          <p> APTARE aptas eligere. STRINGERE REMOS aut ‘defrondare’, ut «agricolae stringunt
            frondes», aut ‘fractos stringere’, id est ligare. </p>
        </div2>

        
<div2 n="553"><head>[schol. 553]</head>

          <p> SOCIIS ET REGE RECEPTO syllepsis per numeros, ut «hic illius arma, hic currus
            fuit».</p>
        </div2>

        
<div2 n="555"><head>[schol. 555]</head>

          <p> SIN ABSVMPTA SALVS hoc est, si periit Aeneas, qui Troianorum salus est. </p>
        </div2>

        
<div2 n="556"><head>[schol. 556]</head>

          <p> NEC SPES IAM RESTAT IVLI bene de Ascanio ‘spem’ dicit propter aetatem. </p>
        </div2>

        
<div2 n="557"><head>[schol. 557]</head>

          <p> SEDESQVE PARATAS propter Acestis cognationem. </p>
        </div2>

        
<div2 n="558"><head>[schol. 558]</head>

          <p> REGEM aut qui nunc rex est, aut qui etiam noster futurus est. </p>
        </div2>

        
<div2 n="559"><head>[schol. 559]</head>

          <p> TALIBVS ILIONEVS aut subaudis ‘loquebatur’, aut ex posterioribus ‘fremebat’
            intellegis. ORE FREMEBANT hoc est consentiebant. Et bene ‘ore’, quia et armis possumus
            fremere. </p>
        </div2>

        
<div2 n="561"><head>[schol. 561]</head>

          <p> TVM BREVITER DIDO atqui non breviter loquitur. Sed ‘breve’ et ‘longum’, ‘parvum’ et
            ‘magnum’ perfectum nihil habent, sed per conparationem intelleguntur, ut supra de
            provincia «est locus» orbis, ut diximus, conparatione. Item hoc loco ‘breviter’, id est
            minus quam Ilioneus. Et notandum regum esse breviloquium, ‹et›, ut
            multis in Vergilio locis probatur, feminarum verecundiam. Vnde utrumque dedit Didoni.
            VVLTVM DEMISSA nota figura est, ut «oculos suffusa nitentes».</p>
        </div2>

        
<div2 n="562"><head>[schol. 562]</head>

          <p> SOLVITE CORDE METVM TEVCRI sicut supra Iovis oratio, partim obiecta purgat, partim
            petita promittit. Sciendum sane quia cum petuntur vel promittuntur aliqua a validissimis
            inchoandum est, ut hoc loco. Et est genus argumenti a necessario. SECLVDITE CVRAS
            iteratio est ad augmentum benivolentiae. ‘Secludite’ vero pro ‘excludite’: quod fit aut
            propter hiatum aut propter suavitatem, ut «a, silice in nuda conixa reliquit» pro
            ‘enixa’. </p>
        </div2>

        
<div2 n="563"><head>[schol. 563]</head>

          <p> RES DVRA ac si diceret ‘est quiddam’. Et duo formidat: vicinos barbaros et fratris
            adventum, quae propter novitatem personarum generaliter dicens reliquit. ET REGNI
            NOVITAS quae semper habet timorem. </p>
        </div2>

        
<div2 n="564"><head>[schol. 564]</head>

          <p> MOLIRI bene non ‘facere’, sed ‘moliri’, ut terroris sit, non crudelitatis. </p>
        </div2>

        
<div2 n="565"><head>[schol. 565]</head>

          <p> QVIS GENVS AENEADVM satis propere dixit ‘Aeneadas’, quamquam ab Ilioneo audierit «rex
            erat Aeneas nobis»; nec haec in opere inemendato miranda sunt. TROIAE NESCIAT VRBEM aut
            Ilium dicit, quod in Troia est, aut ‘Troiae urbem’, ut «urbem Patavi», «urbem
            Buthroti».</p>
        </div2>

        
<div2 n="566"><head>[schol. 566]</head>

          <p> INCENDIA BELLI id est vim; semper enim diluvio et incendio conparat bellum, ut «in
            segetem veluti cum flamma furentibus austris incidit aut rapidus montano gurgite
            torrens».</p>
        </div2>

        
<div2 n="567"><head>[schol. 567]</head>

          <p> NON OBTVSA ADEO ‘adeo’ aut non multum, ut in Terentio «adulescentem adeo nobilem», aut
            ‘non adeo’, ut tu dicis. ‘Obtusa’ vero ‘stulta’, id est crudelia. </p>
        </div2>

        
<div2 n="568"><head>[schol. 568]</head>

          <p> NEC TAM AVERSVS EQVOS TYRIA SOL IVNGIT AB VRBE fabula quidem hoc habet: Atreum et
            Thyestem germanos, cum in dissensione sibi nocere non possent, in simulatam gratiam
            redisse. Qua occasione Thyestes cum fratris uxore concubuit. Atreus vero ei filium
            epulandum adposuit. Quae Sol ne pollueretur aufugit. Sed veritatis hoc est: Atreum apud
            Mycenas primum solis eclipsin invenisse, cui invidens frater ex urbe discessit tempore
            quo eius probata sunt dicta. </p>
        </div2>

        
<div2 n="569"><head>[schol. 569]</head>

          <p> SEV VOS HESPERIAM MAGNAM <foreign xml:lang="grc">μεγάλη</foreign> enim <foreign xml:lang="grc">
              Ἑλλὰϛ</foreign> appellata est, quia a Tarento usque ad Cumas omnes
            civitates Graeci condiderunt. </p>
        </div2>

        
<div2 n="570"><head>[schol. 570]</head>

          <p> SIVE ERYCIS FINES Eryx Veneris et Butae filius fuit, qui occisus ab Hercule monti ex
            sepultura sua nomen inposuit, in quo matris fecerat templum, quod Aeneae adscribit poeta
            dicens «tum vicina astris Erycino in vertice sedes fundatur Veneri Idaliae». In hoc
            autem monte dicitur etiam Anchises sepultus, licet secundum Catonem ad Italiam venerit.
          </p>
        </div2>

        
<div2 n="573"><head>[schol. 573]</head>

          <p> VRBEM QVAM STATVO VESTRA EST multi antiptosin volunt, ut sit pro ‘urbs’. Sed si sic
            intellegamus, ‘quam’ nihilominus sequitur et syllepsis fit per casus mutationem; debuit
            enim dicere ‘urbs quae statuitur vestra est’. Melius ergo est ‘vultis’ bis intellegere,
            ut sit ‘vultis regnis considere? Vultis urbem quam statuo? Vestra est’, ut est «eruet
            ille Argos Agamemnoniasque Mycenas ipsumque Aeaciden» - subaudis ‘ille’. Alter enim
            Pyrrhum vicit, alter Mycenas. Item «non ignara mali miseris succurrere disco».</p>
        </div2>

        
<div2 n="574"><head>[schol. 574]</head>

          <p> AGETVR regetur. </p>
        </div2>

        
<div2 n="575"><head>[schol. 575]</head>

          <p> NOTO COMPVLSVS EODEM aut quovis vento, aut re vera Noto, qui de syrtibus Carthaginem
            ducit; supra enim Ilioneus «in vada caeca tulit penitusque procacibus austris». ‘Eodem’
            ‘o’ naturaliter longa est, sed si corripiatur metri est, ut «steteruntque comae».</p>
        </div2>

        
<div2 n="576"><head>[schol. 576]</head>

          <p> ADFORET adveniat; temporis est futuri. EQVIDEM in omni Vergilio ‘ego quidem’
            significat, sed in aliis et pro ‘quidem’ tantum ponitur, ut Tullius «equidem ego ceteras
            tempestates». Item Persius «non equidem hoc dubites amborum foedere certo consentire
            dies». CERTOS aut ‘veloces’, aut ‘fideles’; utrumque enim hoc loco significat. Aliquando
            et ‘firmos’, ut Sallustius «apud latera certos locaverat». Aliquando et ‘deliberati
            iudicii’, ut «certus iter».</p>
        </div2>

        
<div2 n="577"><head>[schol. 577]</head>

          <p> ET LIBYAE <foreign xml:lang="grc">καταχρηστικῶϛ</foreign> nam Dido Libyae regna non
            retinet. </p>
        </div2>

        
<div2 n="578"><head>[schol. 578]</head>

          <p> EIECTVS naufragus, ut «eiectum litore egentem».</p>
        </div2>

        
<div2 n="579"><head>[schol. 579]</head>

          <p> ANIMVM ARRECTI nota figura est. </p>
        </div2>

        
<div2 n="580"><head>[schol. 580]</head>

          <p> IAMDVDVM et ‘cito’ significat, ut «iamdudum sumite poenas», et ‘olim’, ut hoc loco.
          </p>
        </div2>

        
<div2 n="582"><head>[schol. 582]</head>

          <p> SVRGIT oritur. Et est translatio corporis ad animum, ut alibi «stat conferre manum
            Aeneae».</p>
        </div2>

        
<div2 n="584"><head>[schol. 584]</head>

          <p> QVEM VIDIMVS IPSI SVBMERSVM quod ante doloris fuerat, ut «ipsius ante oculos», nunc
            consolationis est, cum cernit omnes incolomes. </p>
        </div2>

        
<div2 n="585"><head>[schol. 585]</head>

          <p> DICTIS RESPONDENT CETERA MATRIS modo ‘consentiunt’, quia dixerat supra «namque tibi
            reduces socios». Alibi ‘respondet’ ‘respicit’, ut «respondet Gnosia tellus».</p>
        </div2>

        
<div2 n="587"><head>[schol. 587]</head>

          <p> SCINDIT SE NVBES ‘nubes’ tantum dicimus, non ‘nubs’, licet dicamus ‘trabs’ ‘trabes’,
            ‘stirps’ ‘stirpes’, ‘prex’ ‘preces’, ‘plebs’ ‘plebes’. Sed de his tantum quae legimus
            sunt ponenda; non enim artis sunt, sed usurpationis, qua metri causa utuntur poetae, ut
            vel minuant vel augeant nominativum. Inde est et ‘supellex’ ‘supellectilis’. </p>
        </div2>

        
<div2 n="588"><head>[schol. 588]</head>

          <p> RESTITIT AENEAS abscedente scilicet nube. CLARAQVE IN LVCE REFVLSIT laus est nimiae
            pulchritudinis, cui nec lucis claritas derogavit. </p>
        </div2>

        
<div2 n="589"><head>[schol. 589]</head>

          <p> OS VMEROSQVE DEO SIMILIS similes umeros habens deo; et est Graeca figura, ut diximus
            supra. IPSA ut quod sequitur ‘nato genetrix’, aut certe ‘ipsa’, id est pulchritudinis
            dea. </p>
        </div2>

        
<div2 n="590"><head>[schol. 590]</head>

          <p> DECORAM CAESARIEM a caedendo dicta ‘caesaries’, ergo tantum virorum est. Quod autem
            dicit ‘decoram’ vult etiam in Aenea naturalem fuisse pulchritudinem, ne si totum tribuat
            Veneri, nihil Aeneae sit reliquum, vel contra nihil relinquatur matris favori. Quod
            sequens melius indicat conparatio. Vt Horatius «fortes creantur fortibus» magna arte nec
            eruditioni aliquid nec natalibus derogat. IVVENTAE ‘iuventus’ est multitudo iuvenum,
            ‘Iuventas’ dea ipsa, sicut Libertas, ‘iuventa’ vero aetas; sed haec a poetis
            confunduntur plerumque. </p>
        </div2>

        
<div2 n="591"><head>[schol. 591]</head>

          <p> PVRPVREVM pulchrum, ut Horatius «purpureis ales oloribus». LAETOS HONORES non
            terribiles, ut esse in viris fortibus solet. </p>
        </div2>

        
<div2 n="592"><head>[schol. 592]</head>

          <p> MANVS vel artificis, vel ars ipsa. EBORI DECVS ‘ebur’ a barro dictum, id est
            elephanto, ut Horatius «quid tibi vis, mulier, nigris dignissima barris?» Sane naturam
            huius nominis nec derivatio nec obliqui casus reservant. Et ‘eboreus’ enim et ‘eburneus’
            facit ‹et eboris›, non ‘eburis’, sicut ‘murmuris’. </p>
        </div2>

        
<div2 n="593"><head>[schol. 593]</head>

          <p> PARIVSVE LAPIS candidissimus est, lygdinus nomine, qui apud Parum nascitur. </p>
        </div2>

        
<div2 n="594"><head>[schol. 594]</head>

          <p> TVM SIC quid est ‘sic’? Et sui gratia praepotens et matris auxilio. </p>
        </div2>

        
<div2 n="595"><head>[schol. 595]</head>

          <p> CORAM QVEM QVAERITIS hoc loco distinguendum; nam si unum esset, ‘adest’ diceret, non
            ‘adsum’. </p>
        </div2>

        
<div2 n="597"><head>[schol. 597]</head>

          <p> O SOLA propter Polymestoris factum, qui fide violata defecit ad Graecos, ut habemus in
            tertio. MISERATA et ‘miseror’ et ‘misereor’ unum significat, sed ‘miseror’ accusativum
            regit, ut hoc loco, item «nec miseratus amantem est», ‘misereor’ genetivum, unde est
            «miserere animi non digna ferentis».</p>
        </div2>

        
<div2 n="598"><head>[schol. 598]</head>

          <p> QVAE NOS RELIQVIAS DANAVM si Troianos significat, simpliciter intellegis; si ad se
            refert, quod Achillem evasit favore Neptuni. TERRAEQVE MARISQVE ‘terrae’ propter
            Cretensem pestilentiam, ‘maris’ propter Orontis interitum. </p>
        </div2>

        
<div2 n="599"><head>[schol. 599]</head>

          <p> OMNIVM EGENOS ‘egeo’ honestius genetivo iungitur quam ablativo, cui iungit Cicero, ut
            «eget ille senatu». Item contra Vergilius «quorum indiget usus».</p>
        </div2>

        
<div2 n="600"><head>[schol. 600]</head>

          <p> VRBE DOMO SOCIAS hoc est ‘et publico et privato dignaris hospitio’. </p>
        </div2>

        
<div2 n="601"><head>[schol. 601]</head>

          <p> NON OPIS EST NOSTRAE DIDO ‘opis’ possibilitatis. Et secundum Ateium philologum ‘opes’
            numero tantum plurali divitias significant, ut «Troianas ut opes», numero tantum
            singulari auxilium, ut Terentius «fer opem, serva me obsecro», ab utroque
            possibilitatem. NEC QVICQVID VBIQVE EST GENTIS DARDANIAE meminit historiae. Multi enim
            post excidium Troiae orbis diversa tenuerunt, ut Helenus Epirum, Antenor Venetiam, alii
            Sardiniam secundum Sallustium, alii vicina Syrtibus loca secundum Lucanum, ut «portusque
            quietos ostendit Libyae Phrygio placuisse magistro».</p>
        </div2>

        
<div2 n="603"><head>[schol. 603]</head>

          <p> SI QVA PIOS RESPECTANT NVMINA si quidem, ut Horatius «si tamen impiae non tangenda
            rates transiliunt vada»; nec enim congruit optare dubitantem. Aut certe ad se rettulit,
            qui cum pius esset, tot laborabat incommodis. </p>
        </div2>

        
<div2 n="604"><head>[schol. 604]</head>

          <p> SI QVID VSQVAM IVSTITIAE EST si valet apud homines iustitia. ET MENS SIBI CONSCIA
            RECTI secundum Stoicos, qui dicunt, ipsam virtutem esse pro praemio, etiamsi nulla sint
            praemia. </p>
        </div2>

        
<div2 n="605"><head>[schol. 605]</head>

          <p> QVAE TE TAM LAETA TVLERVNT SAECVLA alibi «nati melioribus annis»; felicitas enim
            temporum ex nascentum meritis comprobatur. </p>
        </div2>

        
<div2 n="606"><head>[schol. 606]</head>

          <p> QVI TANTI TALEM GENVERE PARENTES secundum artem rhetoricam parentes quos ignorat
            laudat ex liberis. Simul sciendum omnia hoc loco laudis praecepta servata; nam et a
            parentibus laudat, ut ‘qui tanti talem genuere parentes’, et ab ipsa, ut «urbe domo
            socias», et a futuro, ut «nomenque tuum laudesque manebunt».</p>
        </div2>

        
<div2 n="607"><head>[schol. 607]</head>

          <p> IN FRETA abusive modo ‘maria’; nam proprie fretum est mare naturaliter mobile, ab
            undarum fervore nominatum. DVM MONTIBVS VMBRAE LVSTRABVNT CONVEXA alii hoc loco
            distinguunt et dicunt, ‘quamdiu inclinata in montibus latera umbrae pro solis flexu
            circumibunt’, ut «lustrat Aventini montem»; aut ‘lustrabunt’ ‘inumbrabunt’, unde
            ‘lustra’ et ferarum cubilia et lupanaria per contrarium dicimus, quia parum
            inlustrantur. Alii tamen ‘convexa sidera’ volunt, id est pendentia, ut «et caeli convexa
            per auras», id est suspensa, planetasque intellegunt, quia non sunt fixi, sed in aëre
            feruntur. ‘Pasci’ autem aquis marinis sidera, id est ignes caelestes, physici docent,
            secundum quos Lucanus ait «atque undae plus quam quod digerat aër».</p>
        </div2>

        
<div2 n="613"><head>[schol. 613]</head>

          <p> OBSTIPVIT animo perculsa est, quod iam futuri amoris est signum. PRIMO ASPECTV id est
            pulchritudine. </p>
        </div2>

        
<div2 n="614"><head>[schol. 614]</head>

          <p> CASV DEINDE id est miseratione. ET SIC ORE LOCVTA EST pleonasmos, sicut «vocemque his
            auribus hausi».</p>
        </div2>

        
<div2 n="615"><head>[schol. 615]</head>

          <p> QVIS TE NATE DEA ‘quis’, ‘qualis’; admirantis enim est, non interrogantis, ut «quis
            globus, o cives!». Non enim interrogat ille qui nuntiat. Hoc autem Dido, ut post
            indicat, ex Teucri narratione cognovit. </p>
        </div2>

        
<div2 n="616"><head>[schol. 616]</head>

          <p> QVAE VIS qualis. INMANIBVS ORIS ut Sallustius «mare saevum, inportuosum». ADPLICAT
            secundum praesentem usum per ‘d’ prima syllaba scribitur, secundum antiquam
            orthographiam, quae praepositionum ultimam litteram in vicinam mutabat, per ‘p’,
            secundum euphoniam per ‘a’ tantum. Praepositio enim cum ad conpositionem transierit aut
            vim suam retinet, ut ‘indico’, aut mutat ultimam litteram, ut ‘sufficio’, aut perdit, ut
            ‘coemo’. </p>
        </div2>

        
<div2 n="617"><head>[schol. 617]</head>

          <p> DARDANIO ANCHISAE bene Anchisen addidit, cum multis enim Venus concubuit. Sed sciendum
            Anchisen pastorem fuisse et cum eo amato Venerem concubuisse. Vnde Aeneas circa Simoin
            fluvium natus est; deae enim vel nymphae enituntur circa fluvios vel nemora. Quod cum
            iactaret Anchises, adflatus est fulmine oculoque privatus. </p>
        </div2>

        
<div2 n="619"><head>[schol. 619]</head>

          <p> TEVCRVM SIDONA VENIRE historia hoc habet, Herculem cum Colchos iret perdito Hyla post
            peragratam Mysiam navibus Troiam venisse. A cuius portu cum eum Laomedon arceret,
            occisus est, et eius filia Hesiona belli iure sublata comiti Telamoni tradita est, qui
            primus ascenderat murum, unde Teucer natus est; nam Aiacem ex alia constat esse
            procreatum. Tunc Hercules Priamum quoque redemptum a vicinis hostibus in paterno regno
            locavit; unde et Priamus dictus est <foreign xml:lang="grc">ἀπὸ τοῦ πρίασται</foreign>,
            id est emi. Ceterum quae de liberata dicuntur Hesiona constat esse fabulosa. Sed Teucer,
            cum Troia eversa sine fratre esset reversus, qui se furore propter perdita Achillis arma
            interemerat, Salamine pulsus Sidona venit, ex quo Dido cuncta cognovit. Aiax autem
            Achillis patruelis frater fuerat, quoniam Telamon et Peleus fratres fuerunt, Aeaci
            filii. </p>
        </div2>

        
<div2 n="621"><head>[schol. 621]</head>

          <p> VASTABAT CYPRVM quam subactam concessit Teucro, ut in ea conlocaret imperium. </p>
        </div2>

        
<div2 n="623"><head>[schol. 623]</head>

          <p> CASVS hoc loco ‘ruinae’, non fortunae intellegendus est ‘casus’. </p>
        </div2>

        
<div2 n="625"><head>[schol. 625]</head>

          <p> IPSE HOSTIS Troianorum laudis exaggeratio, quod etiam ab hoste laudantur. FEREBAT
            laudabat, praeferebat. </p>
        </div2>

        
<div2 n="626"><head>[schol. 626]</head>

          <p> TEVCRORVM A STIRPE VOLEBAT propter genus maternum, ut supra diximus. Et plus est quod
            dixit ‘volebat’, quasi materno gaudens refutaret genus paternum. </p>
        </div2>

        
<div2 n="627"><head>[schol. 627]</head>

          <p> TECTIS SVCCEDITE NOSTRIS ad convivium vocat; nam iam supra dixit «urbe, domo
            socias».</p>
        </div2>

        
<div2 n="628"><head>[schol. 628]</head>

          <p> SIMILIS FORTVNA scilicet adversa. </p>
        </div2>

        
<div2 n="630"><head>[schol. 630]</head>

          <p> NON IGNARA MALI MISERIS SVCCVRRERE DISCO quare ‘non disco’? Quia ‘non sum ignara’. Bis
            enim intellegimus ‘non’, ut supra diximus. Sic Sallustius «segnior neque minus gravis et
            multiplex cura».</p>
        </div2>

        
<div2 n="632"><head>[schol. 632]</head>

          <p> INDICIT HONOREM id est iussit fieri supplicationes. Et bene ‘indicit’, quia Troiani
            inopinato venerant. Et feriae aut legitimae sunt aut indictae. Indici autem dicuntur
            quia paupertas maiorum ex collatione sacrificabat, aut certe de bonis damnatorum; unde
            et supplicia dicuntur supplicationes, quae sunt de bonis supplicia passorum. Sallustius
            «in suppliciis deorum magnifici». Hinc etiam sacrum et venerabile et exsecrandum
            intellegimus, quia sacrae res de bonis exsecrandorum fiebant. </p>
        </div2>

        
<div2 n="635"><head>[schol. 635]</head>

          <p> TERGA SVVM non declinatio ‘u’ hoc loco geminat, sed ratio nominis in quo est ‘u’,
            sicut et in ‘rum’ mittit genetivum pluralem non per declinationem, sed quia est in
            nomine ‘r’, ut ‘patrum’. Alituum vero ubi legimus, parenthesis est, sicut Mavortis, nam
            ‘alitum’ facit. </p>
        </div2>

        
<div2 n="636"><head>[schol. 636]</head>

          <p> MVNERA LAETITIAMQVE DEI id est vinum; aut certe, ut multi legunt, ‘laetitiamque die’,
            id est ‘diei’, ut supra dicta munera sint multorum dierum usui sufficientia.
            Intellegamus autem missa aliqua etiam ad usum diei. </p>
        </div2>

        
<div2 n="637"><head>[schol. 637]</head>

          <p> LVXV modo ‘abundantia’, alibi ‘luxuria’. Et notandum quia affluentiam ubique exteris
            gentibus dat, Romanis frugalitatem, qui et duobus tantum cibis utebantur et in atriis
            edebant sedentes; unde Iuvenalis «quis fercula septem secreto cenavit avus?» et
            Vergilius «perpetuis soliti patres considere mensis».</p>
        </div2>

        
<div2 n="639"><head>[schol. 639]</head>

          <p> LABORATAE VESTES labore perfectae, ut «laboratasque premunt ad pectora ceras». Et est
            sermo in conpendium coactus, sicut «rapuitque in fomite flammam», id est raptim fecit.
          </p>
        </div2>

        
<div2 n="640"><head>[schol. 640]</head>

          <p> INGENS ARGENTVM MENSIS aut subaudis ‘exponunt’, aut mensas argenteas accipe.
            CAELATAQVE IN AVRO insculpta. Et nomen hoc in principali aliam habet naturam, in
            derivatione mutat. Nam celum est unde operantur argentarii, quod producitur naturaliter,
            sed in derivatione mutatur; diphthongus namque est, ‘caelataque in auro’. </p>
        </div2>

        
<div2 n="641"><head>[schol. 641]</head>

          <p> SERIES ordo conexus. </p>
        </div2>

        
<div2 n="642"><head>[schol. 642]</head>

          <p> PER TOT DVCTA VIROS a Belo, primo rege Assyriorum, ut «ab antiquo durantia cinnama
            Belo», usque ad Belum, patrem Didonis, qui et ipse Assyrius fuit. Hinc est «quam Belus
            et omnes a Belo soliti», cum inter patrem et filiam medius nullus existat. Et hoc regis
            nomen ratione non caret; nam omnes in illis partibus Solem colunt, qui ipsorum lingua
            ‘El’ dicitur, unde et <foreign xml:lang="grc">Ἣλιος</foreign>. Ergo addita digammo et in
            fine facta derivatione a Sole regi nomen inposuit. </p>
        </div2>

        
<div2 n="643"><head>[schol. 643]</head>

          <p> AENEAS sequitur ‘rapidum ad naves’, cetera per parenthesin dicta sunt. </p>
        </div2>

        
<div2 n="644"><head>[schol. 644]</head>

          <p> RAPIDVM AD NAVES PRAEMITTIT ACHATEN non ‘praemittit’ - nec enim ipse sequitur - sed
            ‘praerapidum’, quod ex affectu patris, intellegendum est, non ex Achatae velocitate. Et
            sic ‘praerapidum’ dixit quomodo Terentius «per pol quam paucos», hoc est ‘perquam
            paucos’; ‘pol’ enim ipsum per se plenum est iurantis adverbium, cui praepositio
            separatim numquam cohaeret. </p>
        </div2>

        
<div2 n="645"><head>[schol. 645]</head>

          <p> FERAT adferat, nuntiet, ut «feret haec aliquam tibi fama salutem».</p>
        </div2>

        
<div2 n="646"><head>[schol. 646]</head>

          <p> STAT modo ‘est’; alias ‘horret’, ut «stant lumina flamma et «stabat acuta silex»; item
            ‘plenum est’, ut «iam pulvere caelum stare vident»; item ‘positum est’, ut «stant
            Manibus arae»; item ‘placet’, ut «stat conferre manum Aeneae» et «stat casus renovare
            omnes». Pro loco ergo hic sermo intellegendus est. </p>
        </div2>

        
<div2 n="647"><head>[schol. 647]</head>

          <p> ILIACIS EREPTA RVINIS commendat ex loci difficultate, ut «nec tuta mihi valle
            reperti»; item ex persona, ut ‘ornatus Argivae Helenae’ et ‘Ilione quod gesserat olim’,
            ut «hoc Priami gestamen erat»; quemadmodum plerumque ex longinquitate, ut «ex Aethiopia
            est usque haec». EREPTA laborat hoc sermone probare ab Aenea non esse proditam patriam,
            si ornatus Helenae, quam cum Antenore Troiam prodidisse manifestum est, ex incendio
            eripuit bellorum casu, non pro praemio proditionis accepit. </p>
        </div2>

        
<div2 n="648"><head>[schol. 648]</head>

          <p> SIGNIS AVROQVE signis aureis, ut «molemque et montes». PALLAM RIGENTEM duram propter
            aurum, sicut vel novas vestes videmus. Significat autem tunicopallium, quod secundum
            Varronem ‘palla’ dicta est ab inrugatione et mobilitate quae est et circa finem
            huiusmodi vestium, <foreign xml:lang="grc">ἀπὸ τοῦ πάλλειν</foreign>. </p>
        </div2>

        
<div2 n="649"><head>[schol. 649]</head>

          <p> ET CIRCVMTEXTVM VELAMEN cycladem significat. ACANTHO herbacantho, id est flexibili
            virgulto in cuius imitationem arte vestis ornatur. </p>
        </div2>

        
<div2 n="650"><head>[schol. 650]</head>

          <p> ORNATVS ARGIVAE HELENAE a vicinitate dixit ‘Argivae’. Et paulo post ‘Mycenis’, cum
            Spartana fuerit, quae civitas est in Laconica; nam legimus «me duce Dardanius Spartam
            expugnavit adulter». Et vide iam omen infelicitatis futurae, cum adulterae suscipit
            munera. </p>
        </div2>

        
<div2 n="651"><head>[schol. 651]</head>

          <p> INCONCESSOSQVE HYMENAEOS et fato et legibus. Hymenaeus autem, ut alii dicunt, deus est
            nuptiarum, ut alii, quidam iuvenis fuit qui die nuptiarum oppressus ruina est; unde
            expiationis causa nominatur in nuptiis. Falsum est autem; nam vitari magis debuit nomen
            extincti. Sed hoc habet veritas. Hymenaeus quidam apud Athenas inter bella saevissima
            virgines liberavit; quam ob causam nubentes eius invocant nomen quasi liberatoris
            virginitatis. Hinc etiam apud Romanos Thalassio invocatur; cum enim in raptu Sabinarum
            plebeius quidam raptam pulcherrimam duceret, ne ei auferretur ab aliis, Thalassionis eam
            ducis nobilis esse simulavit; cuius nomine fuit puellae tuta virginitas. </p>
        </div2>

        
<div2 n="652"><head>[schol. 652]</head>

          <p> MATRIS LEDAE MIRABILE DONVM vel quod ipsa filiae vel quod ei Iuppiter dederat. </p>
        </div2>

        
<div2 n="653"><head>[schol. 653]</head>

          <p> PRAETEREA SCEPTRVM bene offert munera apta personis, sicut etiam Latino in septimo.
          </p>
        </div2>

        
<div2 n="654"><head>[schol. 654]</head>

          <p> MAXIMA NATARVM PRIAMI quia ante etiam feminae regnabant, praesertim primogenitae; unde
            est ‘maxima’. Haec autem uxor Polymestoris fuit. MONILE ornamentum gutturis, quod et
            ‘segmentum’ dicunt, ut Iuvenalis «segmenta et longos habitus»; licet segmentatas vestes
            dicamus, ut ipse «et segmentatis dormisset parvula cunis».</p>
        </div2>

        
<div2 n="655"><head>[schol. 655]</head>

          <p> BACATVM ornatum margaritis. Dicimus autem et ‘haec margarita’ et ‘hoc margaritum’ et
            ‘haec margaris’, quod Graecum est, quo modo ‘Nais’. Sane multi separant gemmam a
            margarita, ut Cicero «nullam gemmam aut margaritam», et gemmas volunt dici diversi
            coloris, margaritas vero albas; vel gemmas integras, margaritas pertusas. DVPLICEM aut
            latam, ut «duplici aptantur dentalia dorso», item «at duplex agitur per lumbos spina»;
            aut certe re vera duplicem gemmis et auro. </p>
        </div2>

        
<div2 n="656"><head>[schol. 656]</head>

          <p> HAEC CELERANS celeriter facere cupiens. </p>
        </div2>

        
<div2 n="657"><head>[schol. 657]</head>

          <p> AT CYTHEREA ab insula quae numero tantum plurali dicitur, ut «sunt alta Cythera».
            NOVAS ARTES ars <foreign xml:lang="grc">τῶν μέσων</foreign> est, unde sine epitheto male
            ponitur. </p>
        </div2>

        
<div2 n="658"><head>[schol. 658]</head>

          <p> FACIEM MVTATVS nota figura est. Quod autem addidit ‘et ora’, perissologia est. </p>
        </div2>

        
<div2 n="659"><head>[schol. 659]</head>

          <p> FVRENTEM INCENDAT REGINAM incendat et furere faciat, ut «animumque labantem
            inpulit».</p>
        </div2>

        
<div2 n="661"><head>[schol. 661]</head>

          <p> DOMVM TIMET AMBIGVAM in qua habitat mutabilis femina, ut «varium et mutabile semper
            femina»; item Iuno in quarto «suspectas habuisse domos Carthaginis altae». BILINGVES
            fallaces; nec enim ad linguam rettulit, sed ad mentem. </p>
        </div2>

        
<div2 n="662"><head>[schol. 662]</head>

          <p> ET SVB NOCTEM CVRA RECVRSAT circa noctem. Et sciendum quia, cum tempus significatur,
            ‘sub’ praepositio accusativo cohaeret, ut «aut ubi sub lucem densa inter nubila sese
            diversi rumpunt radii».</p>
        </div2>

        
<div2 n="663"><head>[schol. 663]</head>

          <p> ERGO HIS ALIGERVM DICTIS ADFATVR AMOREM Latini deum ipsum ‘Cupidinem’ vocant ob hoc,
            quod facit ‘amorem’. Sed hic imitatus est Graecos, qui uno nomine utrumque significant;
            nam ‘Amorem’ dixit deum, sed discrevit epitheto. Sane numen hoc ratione non caret. Nam,
            quia turpitudinis est stulta cupiditas, puer pingitur, ut «inter quas curam Clymene
            narrabat inanem», id est amorem; item quia inperfectus est in amantibus sermo, sicut in
            puero, ut «incipit effari mediaque in voce resistit». Alatus autem ideo est, quia
            amantibus nec levius aliquid nec mutabilius invenitur, ut in ipsa probatur Didone; nam
            de eius interitu cogitat cuius paulo ante amore deperibat, ut «non potui abreptum
            divellere corpus». Sagittas vero ideo gestare dicitur, quia et ipsae incertae velocesque
            sunt. Et haec ratio paene in omnibus aliis numinibus pro potestatum qualitate formatur.
          </p>
        </div2>

        
<div2 n="664"><head>[schol. 664]</head>

          <p> NATE MEAE VIRES aut quia Veneria voluptas exerceri sine amore non potest, aut secundum
            Simoniden qui dicit, Cupidinem ex Venere tantum esse progenitum; quamquam alii dicant ex
            ipsa et Marte, alii ex ipsa et Vulcano, alii vero Chai et primae rerum naturae eum esse
            filium velint. SOLVS NATE ‘qui Iovis contemnis fulmina’, quae diis ceteris solent esse
            terrori. </p>
        </div2>

        
<div2 n="665"><head>[schol. 665]</head>

          <p> PATRIS SVMMI nunc quidem de Iove proprie dixit. Sciendum tamen pro qualitate rerum vel
            personarum ‘summum’ deum dici vel patrem; nam unusquisque eum summum putat esse quem
            colit, ut «summe deum, sancti custos Soractis Apollo». TYPHOEA multi ‘Typhoia’ legunt,
            ut ‘cerialia’ et ‘cerealia’. ‘Typhoea’ autem dixit non quibus Typhoeus usus est, sed
            quibus Iuppiter in Typhoeum; a spoliis et victoria epitheton posuit, ut Scipio
            ‘Africanus’ et Metellus ‘Creticus’. TEMNIS aphaeresis est pro ‘contemnis’. Hac autem
            laude hoc agit, facile eum posse Iunonem contemnere qui contemnit et Iovem. </p>
        </div2>

        
<div2 n="666"><head>[schol. 666]</head>

          <p> AD TE CONFVGIO personarum ratio facit laudis augmentum. TVA NVMINA possibilitatem. Et
            notandum unum deum plura habere numina, ut supra diximus. </p>
        </div2>

        
<div2 n="667"><head>[schol. 667]</head>

          <p> FRATER VT AENEAS conciliatio a qualitate personae. ‘Ut’ autem est ‘quemadmodum’, quod
            in pronuntiatione extenditur, quando temporis non est. </p>
        </div2>

        
<div2 n="668"><head>[schol. 668]</head>

          <p> IACTETVRQVE vacat ‘que’. ODIIS IVNONIS INIQVAE iusta causa petitionis ostenditur.
            ‘Odium’ autem ‘o’ in nomine breve est, in verbo longum, ut ‘odi’, quemadmodum ‘liquor’
            ‘li’ brevis est, ‘liquitur’ longa. </p>
        </div2>

        
<div2 n="669"><head>[schol. 669]</head>

          <p> NOTA TIBI Graeca figura est, ut Terentius «mira vero militi quae placeant». ET NOSTRO
            DOLVISTI SAEPE DOLORE ‘nostro’ aut ‘eo quo et ego’, aut ‘doluisti ideo quia me dolentem
            vidisti’, ut ‘doleo illa re’. </p>
        </div2>

        
<div2 n="670"><head>[schol. 670]</head>

          <p> PHOENISSA de Phoenice. TENET moratur. </p>
        </div2>

        
<div2 n="671"><head>[schol. 671]</head>

          <p> QVO SE IVNONIA VERTANT HOSPITIA ‘quo’ ‘in quam partem’. ‘Iunonia’ autem ‘hospitia’
            Carthaginem dicit, ubi habitabat Iuno, ut «hic illius arma»; aut certe ‘hoc ipsum
            vereor, quod Aeneae Carthago in hospitium patuit’, ut est «timeo Danaos et dona
            ferentes».</p>
        </div2>

        
<div2 n="672"><head>[schol. 672]</head>

          <p> HAVD TANTO CESSABIT CARDINE RERVM aut <foreign xml:lang="grc">δεικτικῶς</foreign>
            dixit, ‘ne in tantum quidem’, hoc est brevi occasione cessabit; aut simpliciter
            intellegendum est, ‘non poterit in tanta rerum opportunitate cessare’, ut sit de
            proverbio tractum, quo dicitur ‘res in cardine est’, hoc est in articulo. </p>
        </div2>

        
<div2 n="673"><head>[schol. 673]</head>

          <p> QVOCIRCA quapropter. MEDITOR mente pertracto. </p>
        </div2>

        
<div2 n="674"><head>[schol. 674]</head>

          <p> NE QVO SE NVMINE MVTET ‘quo’ vel vacat vel pronomen est. Et bene supprimit nomen
            Iunonis, ne eius frequenti commemoratione Cupidinem terreat; magis enim vult eum
            intellegere quam audire Iunonem. Aut certe adverbium est, ut sit ‘timeo ne se numine
            Dido aliquam commutet in partem’. </p>
        </div2>

        
<div2 n="675"><head>[schol. 675]</head>

          <p> MECVM id est cum officio Venerio; nec potest intellegi ‘quemadmodum ego’; aliter a
            matre Aeneas, aliter amatur a Didone. </p>
        </div2>

        
<div2 n="676"><head>[schol. 676]</head>

          <p> QVA id est quomodo. ACCIPE audi; ut contra ‘dic’ ‘da’, ut «da, non indebita posco» et
            «da, Tityre, nobis». MENTEM dispositionem, consilium. </p>
        </div2>

        
<div2 n="677"><head>[schol. 677]</head>

          <p> ACCITV evocatione. Et est quartae declinationis. </p>
        </div2>

        
<div2 n="678"><head>[schol. 678]</head>

          <p> VRBEM SIDONIAM quam tenent Sidonii. MEA MAXIMA CVRA et Aeneas cura est, sed Ascanius
            maxima, «cui regnum Italiae Romanaque tellus debentur»; et ubique Ascanius maxima cura
            Veneris introducitur, ut «Veneris iustissima cura», item «hunc tegere et dirae valeam
            subducere pugnae».</p>
        </div2>

        
<div2 n="680"><head>[schol. 680]</head>

          <p> SOPITVM SOMNO unum quidem est ‘sopor’ et ‘somnus’, sed modo ‘sopitum’ ‘inrigatum’
            intellegimus. </p>
        </div2>

        
<div2 n="681"><head>[schol. 681]</head>

          <p> IDALIVM Cypri nemus est, in quo oppidum breve, ut paulo post «Idaliae lucos», item
            «Idaliumque nemus». SACRATA SEDE vel templi vel oppidi. </p>
        </div2>

        
<div2 n="682"><head>[schol. 682]</head>

          <p> NE QVA ‘qua’ vacat, ut frequenter diximus. MEDIVS inportunus, incongruus. </p>
        </div2>

        
<div2 n="683"><head>[schol. 683]</head>

          <p> TV FACIEM ILLIVS ‘faciem’ pro vultu posuit. Nullus enim faciem alterius potest
            accipere, sed vultum, qui pro mentis qualitate formatur; unde infra est ‘et notos pueri
            puer indue vultus’. NOCTEM NON AMPLIVS VNAM ut supra diximus artis poeticae est non
            omnia dicere. Vnde nunc praemisit ‘noctem unam’; nec enim dicturus est aut abscessum
            Cupidinis aut adventum Ascanii. </p>
        </div2>

        
<div2 n="684"><head>[schol. 684]</head>

          <p> PVERI PVER argumentum a facili. </p>
        </div2>

        
<div2 n="686"><head>[schol. 686]</head>

          <p> REGALES INTER MENSAS epulas intemperantes, in quibus castitas rara est et facilis
            amoris occasio; unde est «sine Cerere et Libero friget Venus». LATICEMQVE LYAEVM ‘latex’
            proprie aqua est ab eo, quod intra terrae venas lateat; sed et vinum latet intra uvam,
            unde nunc dixit ‘laticem’. ‘Lyaeum’ autem pro ‘Lyaeium’ dixit, figurate ponens
            principalitatem pro derivatione. </p>
        </div2>

        
<div2 n="688"><head>[schol. 688]</head>

          <p> OCCVLTVM INSPIRES IGNEM definitio amoris est ‘ignis occultus’. VENENO venenum dictum
            quod per venas eat. </p>
        </div2>

        
<div2 n="689"><head>[schol. 689]</head>

          <p> PARET AMOR ut supra, pro Cupidine amorem ponit. </p>
        </div2>

        
<div2 n="690"><head>[schol. 690]</head>

          <p> ET ALAS EXVIT laus ingens Ascanii per transitum, siquidem alis tantum depositis
            Ascanius fuit. </p>
        </div2>

        
<div2 n="691"><head>[schol. 691]</head>

          <p> PLACIDAM PER MEMBRA QVIETEM aut epitheton est quietis, aut ideo ‘placidam’ dixit, quia
            est quies quae potest etiam somniorum terrore turbari. </p>
        </div2>

        
<div2 n="692"><head>[schol. 692]</head>

          <p> FOTVM sublatum. </p>
        </div2>

        
<div2 n="693"><head>[schol. 693]</head>

          <p> AMARACVS hic puer regius unguentarius fuit, qui casu lapsus dum ferret unguenta
            maiorem ex confusione odorem creavit; unde optima unguenta amaracina dicuntur. Hic
            postea in herbam sampsuchum versus est, quam nunc etiam ‘amaracum’ dicunt. </p>
        </div2>

        
<div2 n="695"><head>[schol. 695]</head>

          <p> IAMQVE IBAT cum vix Venus ista dixisset. Sane neque festinantibus personis neque
            minoribus est respondendi facultas, ut hoc loco Cupidini, ut Mercurio supra, item in
            quarto, ut in septimo Furiae. </p>
        </div2>

        
<div2 n="697"><head>[schol. 697]</head>

          <p> CVM VENIT aut pro ‘cum veniret’, aut ut ‘cum’ sit adverbium temporis, pro ‘dum’; nec
            enim potest coniunctivi modi particula iungi indicativo. Sane sciendum malo errore ‘cum’
            et ‘dum’ a Romanis esse confusa. AVLAEIS velis pictis, quae ideo ‘aulaea’ dicta sunt,
            quod primum in aula Attali, regis Asiae, qui populum Romanum scripsit heredem, inventa
            sunt. Ideo autem etiam in domibus tendebantur aulaea, ut imitatio tentoriorum fieret sub
            quibus bellantes semper habitavere maiores. Vnde et in thalamis hoc fieri hodieque
            conspicimus. Varro tamen dicit vela solere suspendi ad excipiendum pulverem, quia usus
            camerae ignorabatur; unde Horatius «interea suspensa gravis aulaea ruinas in patinam
            fecere, trahentia pulveris atri quantum non Aquilo Campanis excitat oris». Sciendum sane
            omnia Graeca nomina in η exeuntia, cum derivationem faciunt, η in ae diphthongon
            convertere, ut <foreign xml:lang="grc">αὔλη</foreign> aulaea, <foreign xml:lang="grc">
              Ἴδη</foreign> Idaea, <foreign xml:lang="grc">Αἴτνη</foreign> Aetnaea. SVPERBIS
            nobilibus, ut «ceciditque superbum Ilium».</p>
        </div2>

        
<div2 n="698"><head>[schol. 698]</head>

          <p> AVREA si Dido ‘aurea’, pulchram significat, et est nominativus; si ‘sponda aurea’,
            septimus quidem est, sed synizesis fit, et spondeus est. SPONDA antiqui stibadia non
            habebant, sed stratis tribus lectis epulabantur; unde et triclinium sterni dicitur. Sic
            Cicero «sterni triclinia, et in foro sterni iubebat». Vnde apparet errare eos qui
            triclinium dicunt ipsam basilicam vel cenationem. MEDIAMQVE LOCAVIT ipse enim apud
            maiores domini fuerat locus, ut aperte Sallustius docet «igitur discubuere: Sertorius
            inferior in medio, super eum L. Fabius Hispaniensis senator ex proscriptis, in summo
            Antonius et infra scriba Sertorii Versius, et alter scriba Maecenas in imo medius inter
            Tarquinium et dominum Perpernam».</p>
        </div2>

        
<div2 n="699"><head>[schol. 699]</head>

          <p> IAM PATER AENEAS religiosus, quia ‘pater’ proprie omnium deorum epitheton est, ut
            ostendit ubique Vergilius. </p>
        </div2>

        
<div2 n="700 ">
          <p>OSTRO pro ‘purpura’ posuit, unde tingitur purpura. </p>
        </div2>

        
<div2 n="701"><head>[schol. 701]</head>

          <p> DANT MANIBVS FAMVLI LYMPHAS humilis character, qui iscno" dicitur; vilia enim
            describuntur. </p>
        </div2>

        
<div2 n="702"><head>[schol. 702]</head>

          <p> TONSISQVE FERVNT MANTELIA VILLIS ‘tonsis villis’ vel ‘minutis’ vel ‘compositis’.
            Constat enim maiores mappas habuisse villosas. ‘Mantelia’ vero a manibus, et ‘mantele’,
            quo modo ‘torale’. Quod autem legimus «ne turpe toral», apocope est. </p>
        </div2>

        
<div2 n="703"><head>[schol. 703]</head>

          <p> QVINQVAGINTA hoc est multae. ORDINE LONGO id est dispositione, secundum Tullium, qui
            in Oeconomicis dicit quid ubi ponendum sit; nec enim debent universa confundi. </p>
        </div2>

        
<div2 n="704"><head>[schol. 704]</head>

          <p> CVRA PENVM STRVERE inter ‘penum’ et ‘cellarium’ hoc interest, quod cellarium est
            paucorum dierum, unde et in cellam dicitur imperatum frumentum, penus vero temporis
            longi. Sane dicimus et ‘hic’ et ‘haec’ et ‘hoc penus’; sed a masculino et a feminino
            genere quarta est declinatio, a neutro tertia, quo modo ‘pecus pecoris’. Vnde Horatius
            «portet frumenta penusque»; masculino vero genere Plautus «nisi mihi annuus penus
            datur»; feminino Lucilius posuit, ut «uxori legata penus». Quartae autem declinationis
            esse Persius docet, ut «in locuplete penu defensis pinguibus Vmbris». STRVERE ordinare,
            conponere, unde et ‘structores’ dicuntur ferculorum conpositores. ET FLAMMIS ADOLERE
            PENATES colere. Sed ‘adolere’ proprie est ‘augere’. In sacris autem <foreign xml:lang="grc">
              κατ᾿ εὐφημισμὸν</foreign> ‘adolere’ per bonum omen dicitur; nam in aris
            non adolentur aliqua, sed cremantur. </p>
        </div2>

        
<div2 n="705"><head>[schol. 705]</head>

          <p> TOTIDEMQVE PARES AETATE MINISTRI non numerus habet admirationem, sed aetatis
            aequalitas. </p>
        </div2>

        
<div2 n="706"><head>[schol. 706]</head>

          <p> QVI DAPIBVS dapes regum sunt, epulae privatorum. ET POCVLA PONANT secundum antiquum
            locutus est morem. </p>
        </div2>

        
<div2 n="709"><head>[schol. 709]</head>

          <p> MIRANTVR DONA AENEAE MIRANTVR IVLVM hoc ad Tyrios rettulit. </p>
        </div2>

        
<div2 n="710"><head>[schol. 710]</head>

          <p> FLAGRANTISQVE DEI VVLTVS hoc ad poetam refertur. SIMVLATAQVE VERBA composita in
            Ascanii similitudinem. Et hoc ex persona poetae accipiendum. </p>
        </div2>

        
<div2 n="712"><head>[schol. 712]</head>

          <p> PRAECIPVE INFELIX propter casum futurum, ut probant sequentia ‘pesti devota futurae’.
          </p>
        </div2>

        
<div2 n="713"><head>[schol. 713]</head>

          <p> EXPLERI MENTEM NEQVIT Graeca figura est. TVENDO dum intuetur. Et omnis gerundi modus
            tam ab agentis quam a patientis significatione similiter profertur, ut «cantando tu
            illum», id est ‘dum cantas’, et «frigidus in pratis cantando rumpitur anguis», id est
            ‘dum ei cantatur’. </p>
        </div2>

        
<div2 n="714"><head>[schol. 714]</head>

          <p> ILLE VBI postquam, ut Horatius «nos ubi decidimus», hoc est postquam; nam si loci
            esset, ‘quo’ diceret. Ergo ‘ubi’ interdum adverbium loci est, interdum temporis. </p>
        </div2>

        
<div2 n="716"><head>[schol. 716]</head>

          <p> ET MAGNVM arduum; difficile est enim imitari verum filii adfectum. </p>
        </div2>

        
<div2 n="717"><head>[schol. 717]</head>

          <p> REGINAM PETIT non simpliciter dixit ‘petit’; nam ‘petere’ est proprie ‘insidiari’.
          </p>
        </div2>

        
<div2 n="718"><head>[schol. 718]</head>

          <p> GREMIO FOVET sustinet, ut et «fotum gremio».</p>
        </div2>

        
<div2 n="719"><head>[schol. 719]</head>

          <p> INSIDAT legitur et ‘insideat’. AT MEMOR ILLE MATRIS hoc est praeceptorum matris. </p>
        </div2>

        
<div2 n="720"><head>[schol. 720]</head>

          <p> ACIDALIAE ‘Acidalia’ Venus dicitur vel quia inicit curas, quas Graeci <foreign xml:lang="grc">
              ἄκιδας</foreign> dicunt, vel certe a fonte Acidalio, qui est in
            Orchomeno Boeotiae civitate, in quo se Gratiae lavant, quas Veneri constat esse
            sacratas; ipsius enim et Liberi filiae sunt. Nec inmerito; gratiae enim per horum fere
            numinum munera conciliantur. Ideo autem nudae sunt, quod gratiae sine fuco esse debent;
            ideo conexae, quia insolubiles esse gratias decet: Horatius «segnesque nodum solvere
            Gratiae». Quod vero una aversa pingitur, duae nos respicientes, haec ratio est, quia
            profecta a nobis gratia duplex solet reverti; unde est supra «nec te certasse priorem
            paeniteat». ABOLERE SICHAEVM INCIPIT ordo naturalis. Prius enim est avellere
            inhaerentia, et post nova inferre; sic Terentius «ut metum in quo nunc est adimam atque
            expleam animum gaudio».</p>
        </div2>

        
<div2 n="721"><head>[schol. 721]</head>

          <p> VIVO AMORE aut vivi hominis aut certe ‘vehementi’. PRAEVERTERE praeoccupare; propter
            Iunonem sine dubio. </p>
        </div2>

        
<div2 n="722"><head>[schol. 722]</head>

          <p> RESIDES pigros, ad amandum inertes; iuraverat enim nulli se esse nupturam. Vnde contra
            ‘instantes’ dicimus industrios. </p>
        </div2>

        
<div2 n="723"><head>[schol. 723]</head>

          <p> QVIES EPVLIS propter regalem affluentiam. Contra supra ait «postquam exempta fames».
            MENSAEQVE REMOTAE licet sub extranea persona, Romanorum tamen exsequitur morem, apud
            quos duae mensae erant: una epularum, altera poculorum. ‘Crateras’ Graecum est, ab eo
            quod est ‘hic crater’; nam Latine ‘haec cratera’ dicitur, unde Persius «si tibi crateras
            argenti inclusaque pingui auro dona feram».</p>
        </div2>

        
<div2 n="724"><head>[schol. 724]</head>

          <p> ET VINA CORONANT ‘vina’ pro poculis posuit; et est tropus synecdoche, ut Cererem
            dicimus pro frumento. Sic Plautus «vinum precemur; nam hic deus praesens adest».
            ‘Coronant’ autem est aut ‘implent usque ad marginem’, aut quia antiqui coronabant pocula
            et sic libabant; unde est «magnum cratera corona induit, implevitque mero».</p>
        </div2>

        
<div2 n="725"><head>[schol. 725]</head>

          <p> IT STREPITVS TECTIS id est ad tecta, ut «it clamor caelo»; legitur autem et ‘fit
            strepitus tectis’. </p>
        </div2>

        
<div2 n="726"><head>[schol. 726]</head>

          <p> ATRIA ut supra diximus, tangit Romanam historiam; nam, ut ait Cato et in atrio et
            duobus ferculis epulabantur antiqui, unde ait Iuvenalis «quis fercula septem secreto
            cenavit avus?». Ibi etiam pecunias habebant; unde qui honoratiores erant liminum
            custodes adhibebantur, ut «qui Dardanio Anchisae armiger ante fuit, fidusque ad limina
            custos». Ibi et culina erat; unde et atrium dictum est, atrum enim erat ex fumo. LYCHNI
            Graeco sermone usus est, ne vile aliquid introferret. A lychno autem lucerna dicta est,
            unde et brevis est ‘lu’, ut Iuvenalis «dispositae pinguem nebulam vomuere lucernae»,
            Horatius «ungor olivo, non quo furatis inmundus Natta lucernis». Si enim a luce
            diceretur, non staret versus. LAQVEARIBVS principaliter ‘lacus’ dicitur, ut Lucilius
            «resultant aedesque lacusque»; diminutio ‘lacunar’ facit, ut Horatius «nec mea renidet
            in domo lacunar»; inde fit alia diminutio, ‘lacunarium’ et per antistoechon
            ‘laquearium’. </p>
        </div2>

        
<div2 n="727"><head>[schol. 727]</head>

          <p> NOCTEM VINCVNT luminis est exaggeratio. FVNALIA ‘funalia’ sunt quae intra ceram sunt;
            unde sunt dicta a funibus, quos ante usum papyri cera circumdatos habuere maiores; unde
            et funera dicuntur, quod funes incensos mortuis praeferebant. </p>
        </div2>

        
<div2 n="728"><head>[schol. 728]</head>

          <p> HIC tunc; est ergo adverbium temporis. </p>
        </div2>

        
<div2 n="729"><head>[schol. 729]</head>

          <p> QVAM BELVS primus rex Assyriorum, ut supra diximus, quos constat Saturnum, quem et
            Solem dicunt, Iunonemque coluisse, quae numina etiam apud Afros postea culta sunt. Vnde
            et lingua Punica Bal deus dicitur. Apud Assyrios autem Bel dicitur quadam sacrorum
            ratione et Saturnus et Sol. </p>
        </div2>

        
<div2 n="731"><head>[schol. 731]</head>

          <p> HOSPITIBVS NAM TE DARE IVRA LOQVVNTVR scilicet exemplo Lycaonis, qui, cum hospites
            susceptos hospitio necaret, a suscepto Iove, postquam ei epulas humanas adposuit, versus
            in lupum ostendit hospitii iura non esse violanda. </p>
        </div2>

        
<div2 n="732"><head>[schol. 732]</head>

          <p> TROIAQVE PROFECTIS bene noluit ‘profugis’ dicere. </p>
        </div2>

        
<div2 n="733"><head>[schol. 733]</head>

          <p> ESSE VELIS secundum Etruscam disciplinam locutus est; sic enim dicunt ‘volens
            propitiusque sis’. </p>
        </div2>

        
<div2 n="734"><head>[schol. 734]</head>

          <p> ADSIT LAETITIAE BACCHVS DATOR alii ‘adsis’ legunt, secundum quos ‘Bacchus’ aut
            antiptosis est, aut antiquus vocativus, ut «socer arma Latinus habeto». Bene autem
            addidit ‘dator laetitiae’, quia est et dator furoris. ET BONA IVNO aut ‘propitia’, id
            est non irata Troianis, ut «sis bonus o felixque tuis», aut magis ‘bona’ ‘caelestis’;
            est enim et inferna, ut «Iunoni infernae dictus sacer».</p>
        </div2>

        
<div2 n="736"><head>[schol. 736]</head>

          <p> LATICVM LIBAVIT HONOREM more sacrorum; et tangit ritum Romanorum, qui panicias
            sacratasque mensas habebant, in quas libabant, ut est «heus etiam mensas consumimus,
            inquit Iulus».</p>
        </div2>

        
<div2 n="737"><head>[schol. 737]</head>

          <p> LIBATO delibato. ATTIGIT ORE et verecundiam reginae ostendit et morem Romanum; nam
            apud maiores nostros feminae non utebantur vino nisi sacrorum causa certis diebus.
            Denique femina quae sub Romulo vinum bibit occisa est a marito. Mecennius absolutus; id
            enim nomen marito. Sic Granius Licinianus Cenae Suae. </p>
        </div2>

        
<div2 n="738"><head>[schol. 738]</head>

          <p> TVM BITIAE per transitum Poenorum ducum nomina introducit. Nam Bitias classis Punicae
            fuit praefectus, ut docet Livius, Iopas vero rex Afrorum, unus de procis Didonis, ut
            Punica testatur historia. INCREPITANS inclamans, ut «aestatem increpitans seram», aut
            certe arguens familiariter segnitiem tarde accipientis, cum esset avidus in bibendo.
            HAVSIT modo ‘accepit’, nec possumus intellegere ‘bibit’, cum hoc sequatur ‘et pleno se
            proluit auro’; alibi ‘vidit’, ut «hausit caelum mentemque recepit»; alibi ‘audivit’, ut
            «vocemque his auribus hausi»; alibi ‘vulnerat’, ut «latus haurit apertum». Et multa alia
            pro loco significat. </p>
        </div2>

        
<div2 n="740"><head>[schol. 740]</head>

          <p> POST ALII PROCERES ergo et Bitias unus est de proceribus; nam exoche sine similitudine
            numquam fit. Sane ‘proceres’ de his est quae nominativum ‹singularem›
            in usu non habent, ut supra «et victor dicione tenebat»; nam nec hoc in usu habet
            nominativum, licet in conpositione dicamus ‘condicio’. Proceres autem ideo secundum
            Varronem principes civitatis dicuntur, quia eminent in ea, sicut in aedificiis mutuli
            quidam, hoc est capita trabium, quae proceres nominantur. CRINITVS IOPAS aut puerum
            intellege, aut imitabatur Apollinis formam, cuius fuerat etiam artis imitator. </p>
        </div2>

        
<div2 n="741"><head>[schol. 741]</head>

          <p> DOCVIT QVAE MAXIMVS ATLAS ‘quae’ legendum est, non ‘quem’, nec enim istum docere
            potuit qui Didonis erat temporibus. Sed docuit Herculem; unde et dicitur ab Atlante
            caelum sustinuisse susceptum, propter caeli scientiam traditam. Constat enim Herculem
            fuisse philosophum, et est ratio cur illa omnia monstra vicisse dicatur. Sane ‘Atlas’
            Graecum est, sicut et ‘Nilus’; nam Ennius dicit Nilum Melonem vocari, Atlantem vero
            Telamonem. </p>
        </div2>

        
<div2 n="742"><head>[schol. 742]</head>

          <p> HIC CANIT bene philosophica introducitur cantilena in convivio reginae adhuc castae;
            contra inter nymphas, ait «Vulcani Martisque dolos et dulcia furta». ERRANTEM LVNAM quia
              <foreign xml:lang="grc">ἑλικοειδὴς</foreign> est, id est obliquo incedit cursu, non
            recto, ut Sol, scilicet ne incidat in centrum terrae et frequenter patiatur eclipsin;
            vicinus enim est eius circulus terrae. SOLISQVE LABORES ‘canit’ per omnia intellegimus.
            Planetae septem sunt, Saturnus Iuppiter Mars Sol Venus Mercurius Luna. Sed quinque et
            contra mundum feruntur et cum mundo quando retrogradi sunt, Sol vero et Luna semper
            contra mundum. Ideo ergo dixit ‘Solis labores’; laborat enim nitens contra venientis
            sphaerae volubilitatem. Nec nos debet Homerus movere, qui ait <foreign xml:lang="grc">
              ἥλιον ἀκάμαντα</foreign>; non enim eum dixit non laborare, sed laborem non sentire.
          </p>
        </div2>

        
<div2 n="743"><head>[schol. 743]</head>

          <p> VNDE HOMINVM GENVS si fabulam respicis, a Prometheo intellege, vel a Deucalione et
            Pyrrha; si autem veritatem requiris, varia est opinio philosophorum. Alii enim de umore
            dicunt, alii de igni, alii de atomis, alii de quattuor elementis. VNDE IMBER scilicet de
            nubibus, quae secundum Lucretium de terrae anhelitu nascuntur, qui nebulas creat; quae
            cum altius fuerint elevatae, aut solis calore resolutae aut vi ventorum conpressae
            emittunt leves pluvias vel exprimunt concitatiores. ET IGNES scilicet ex nubium
            collisione. Nam omnium rerum collisio ignem creat, ut in lapidibus cernimus vel attritu
            rotarum, vel in silvis arborum. </p>
        </div2>

        
<div2 n="744"><head>[schol. 744]</head>

          <p> ARCTVRVM stella est post caudam maioris ursae, posita in signo bootae; unde ‘arcturus’
            dicta est, quasi <foreign xml:lang="grc">ἄρκτου οὐρά</foreign>. PLVVIASQVE HYADAS hyades
            stellae sunt in fronte tauri, quae quotiens nascuntur pluvias creant; unde et Graece
              <foreign xml:lang="grc">ὑάδες</foreign> dictae sunt <foreign xml:lang="grc">ἀπὸ τοῦ
              ὕειν</foreign>, Latine ‘suculae’ a suco. Sic ergo ait ‘pluviasque hyadas’, ut
            «Plemyrium undosum». Alii dicunt hyadas dictas vel ab y littera vel <foreign xml:lang="grc">
              ἀπὸ τοῦ ὑος</foreign>, id est sue, in cuius formatae sunt faciem. Hae
            autem fuerunt, ut alii dicunt, Atlantis filiae, ut alii Liberi nutrices. GEMINOSQVE
            TRIONES septentriones, sunt boves aratorii. Non ergo incongrue dixit ‘triones’, quia
            septentriones plaustra a nonnullis dicuntur. </p>
        </div2>

        
<div2 n="745"><head>[schol. 745]</head>

          <p> QVID quam ob causam ‘properent se tinguere soles hiberni’. Ratio hoc facit
            hemisphaerii facit, quia hieme breviore sol utitur circulo. TINGVERE demergere. SOLES
            vero pro diebus posuit, ut «tris adeo incertos caeca caligine soles erramus».</p>
        </div2>

        
<div2 n="746"><head>[schol. 746]</head>

          <p> VEL QVAE TARDIS MORA NOCTIBVS OBSTET id est aestivis, tarde venientibus; ‘vel’ enim
            disiunctiva est coniunctio, nec patitur bis eandem rem dici. Ergo hoc dicit: ‘quae causa
            est longorum dierum?’. Sed et hic ratio hemisphaerii est. </p>
        </div2>

        
<div2 n="747"><head>[schol. 747]</head>

          <p> INGEMINANT PLAVSV TYRII TROESQVE SEQVVNTVR bono usus est ordine, ut prius plauderent
            cives; nec enim aliter poterant audere peregrini. Vnde supra «et vos o coetum, Tyrii,
            celebrate faventes».</p>
        </div2>

        
<div2 n="748"><head>[schol. 748]</head>

          <p> NEC NON ET VARIO arte poetica utitur, ut praemittat aliquid quo sequens liber videatur
            esse coniunctus; quod in omnibus servat. </p>
        </div2>

        
<div2 n="749"><head>[schol. 749]</head>

          <p> BIBEBAT AMOREM adlusit ad convivium. </p>
        </div2>

        
<div2 n="750"><head>[schol. 750]</head>

          <p> SVPER PRIAMO de Priamo. Nam eius praepositionis officio fungitur, pro qua ponitur, ut
            supra «et sub noctem cura recursat». ROGITANS scilicet quo modo sit venditus rex. </p>
        </div2>

        
<div2 n="751"><head>[schol. 751]</head>

          <p> AVRORAE FILIVS Memnon. Ideo autem dixit ‘quibus armis’, quia Vulcaniis armis usus
            fuisse narratur. </p>
        </div2>

        
<div2 n="752"><head>[schol. 752]</head>

          <p> QVALES DIOMEDIS EQVI non debemus eos equos intellegere quos Aeneae sustulit; nec enim
            congruit. Sed de his interrogat quos sustulit Rheso. ‘Quales’ autem dixit, ac si
            diceret: ‘anne sic feroces ut illi a quibus ducebant originem?’. Diomedes enim, rex
            Thracum, habuit equos qui humanis carnibus vescebantur. Hos Hercules occiso crudeli
            tyranno abduxisse perhibetur; de quibus dicuntur supra memorati equi originem ducere.
          </p>
        </div2>

        
<div2 n="753"><head>[schol. 753]</head>

          <p> IMMO AGE vidit specialia cito posse finiri, et contulit se ad generalitatem. ET A
            PRIMA DIC HOSPES ORIGINE NOBIS id est a raptu Helenae; quod quidem Dido cupit, sed
            excusat Aeneas. Et dicit ruinam se Troiae breviter esse dicturum, habita ratione
            temporis, ut «suadentque cadentia sidera somnos».</p>
        </div2>

        
<div2 n="754"><head>[schol. 754]</head>

          <p> INSIDIAS DANAVM hoc ad Troianorum favorem, ne videantur virtute esse superati.
            CASVSQVE TVORVM ut eventu Troia corruerit, non fati necessitate. </p>
        </div2>

        
<div2 n="755"><head>[schol. 755]</head>

          <p> ERRORESQVE TVOS et responsio hunc ordinem sequitur. Nam primo dicit Troiae ruinam,
            post errores suos. SEPTIMA AESTAS per aestates annos intellege; nam sic ante Olympiadas
            conputabant. Septem autem annos esse Dido cognovit ex Teucro.</p>
        </div2>

      </div1>
      
<div1 id="II" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER SECVNDVS›</head>

        
<div2 n="1"><head>[schol. 1]</head>

          <p> CONTICVERE OMNES quia supra dixit «fit strepitus tectis». ‘Conticuere’ autem pro
            ‘conticuerunt’; quod metri causa fit vel ratione clausularum. Nec est ut quidam dicunt,
            dualis numerus, qui apud Latinos nusquam penitus invenitur. Et bene ‘omnes’ addidit;
            poterant enim simul quidam, sed non omnes, tacere. INTENTIQVE ORA TENEBANT aut ‘ora
            intuebantur loquentis’, aut ‘immobiles vultus habebant’, ut «tenuitque inhians tria
            Cerberus ora», id est immobilia habuit. Aut ‘tenebant’ ‘habebant’, ut Terentius «nam
            Andriae illi id erat nomen. Teneo». Ideo autem hoc addidit, quia potest quis tacere nec
            advertere. </p>
        </div2>

        
<div2 n="2"><head>[schol. 2]</head>

          <p> INDE aphaeresis est, pro ‘deinde’. TORO AB ALTO summus enim semper est pontificalis
            locus, et Aeneas ubique quasi sacratus inducitur. Dictus autem a tortis herbis est
            torus. </p>
        </div2>

        
<div2 n="3"><head>[schol. 3]</head>

          <p> INFANDVM quia viro forti victum se dicere et doloris et pudoris est. IVBES vis, ut
            «iubeo Chremetem»; nam aliter hoc verbum Aeneae persona non recipit. </p>
        </div2>

        
<div2 n="4"><head>[schol. 4]</head>

          <p> TROIANAS VT OPES sic Horatius «aut pingues Phrygiae Mygdonias opes». LAMENTABILE
            REGNVM id est magnum, quasi dignum multa lamentatione, ut «hi multum fleti ad superos».
            DANAI Argivi, dicti a Danao rege. Nam Graeci proprie sunt Thessali a Graeco rege. </p>
        </div2>

        
<div2 n="6"><head>[schol. 6]</head>

          <p> PARS MAGNA FVI propter amissam coniugem. Et hoc se commendat, ut paulo post «aut quid
            in eversa vidi crudelius urbe?». FANDO dum ipse dicit. Alibi ‘dum dicitur’, ut «fando
            aliquod si forte tuas pervenit ad aures», quia gerundi modus est. </p>
        </div2>

        
<div2 n="7"><head>[schol. 7]</head>

          <p> MYRMIDONVM Myrmidones sunt Achillis socii, Dolopes Pyrrhi, qui eum de Scyro secuti
            sunt. Dicti autem sunt Myrmidones propter hanc causam: Aeacus cum in arbore fici
            formicas, id est <foreign xml:lang="grc">μύρμηκας</foreign> vidisset, optavit tot sibi
            socios evenire, et statim formicae in homines versae sunt. Sed hoc fabulae est. Nam
            Eratosthenes dicit Myrmidones dictos a rege Myrmidono. AVT DVRI MILES VLIXI ‘duri’ non
            ‘laboriosi’, sed ‘crudelis’, ut «quem dat tua coniunx dura». Nam Vergilius pro
            negotiorum qualitate dat epitheta, cum Homerus eadem etiam in contrariis servet. Sensus
            autem est: sine lacrimis haec nec a quovis hostium dicerentur. Illud autem quod Asinius
            Pollio dicit caret ratione: de Achaemenide dictum ‘miles Vlixi’, Myrmidonas vero et
            Dolopas praesentes esse, acceptos ab Heleno; sic enim dicti frangitur dignitas. </p>
        </div2>

        
<div2 n="9"><head>[schol. 9]</head>

          <p> PRAECIPITAT pro ‘praecipitatur’, verbum pro verbo, ut diximus. CADENTIA SIDERA aut
            epitheton est siderum, quae semper et oriuntur et occidunt, aut certe maiorem partem
            noctis vult esse transactam. </p>
        </div2>

        
<div2 n="10"><head>[schol. 10]</head>

          <p> CASVS COGNOSCERE cognoscendorum casuum. Et Graeca figura est. </p>
        </div2>

        
<div2 n="11"><head>[schol. 11]</head>

          <p> ET BREVITER praescribit, quia Dido dixerat «a prima dic, hospes, origine nobis».</p>
        </div2>

        
<div2 n="12"><head>[schol. 12]</head>

          <p> QVAMQVAM ANIMVS MEMINISSE HORRET ‘quamquam’ melius praesenti iungitur tempori, ut
            ‘quamquam scio’, ‘quamquam lego’. Quod autem dixit ‘meminisse horret’ defectivi verbi
            ratio est; nec enim potuit dicere ‘meminere’. Et in his quae corrupta sunt naturaliter,
            ut ‘odi’ ‘novi’ ‘memini’ et omnia tempora quae inveniuntur et suo et aliorum funguntur
            officio, ut ‘memini’ praeteritum est, legimus tamen et «memini videre, quo aequior sum
            Pamphilo» et «memini me turribus altis Corycium vidisse senem». Quod si fit et in verbis
            integris, ut «iuvat evasisse tot urbes», quanto magis in corruptis? REFVGIT propter
            metrum pro praesenti praeteritum posuit. </p>
        </div2>

        
<div2 n="13"><head>[schol. 13]</head>

          <p> FRACTI BELLO in hoc libro duplex intentio est: ne vel Troiae quod victa est, vel
            Aeneae turpe videatur esse quod fugit. FATISQVE REPVLSI oraculis; secundum Plautum
            tribus, vita scilicet Troili, Palladii conservatione, integro sepulcro Laomedontis, quod
            in Scaea porta fuit, ut in Bacchidibus lectum est; secundum alios vero pluribus: ut de
            Aeaci gente aliquis interesset, unde Pyrrhus admodum puer evocatus ad bellum est; ut
            Rhesi equi tollerentur; ut Herculis interessent sagittae quas misit Philoctetes, cum
            ipse non potuisset adferre morte praeventus. </p>
        </div2>

        
<div2 n="14"><head>[schol. 14]</head>

          <p> DVCTORES sonantius est quam ‘duces’, ut «regnatorem Asiae»; quod heroum exigit carmen.
            LABENTIBVS velocibus, ut «labere nympha polo» et «labere pinnis». Cursu enim lapsus
            celerior est. </p>
        </div2>

        
<div2 n="15"><head>[schol. 15]</head>

          <p> INSTAR nomen est indeclinabile, licet Probus ‘instaris’ declinaverit, ut ‘nectaris’,
            et caret praepositione, sicut ‘peregre’, quamvis Serenus lyricus «ad instar» dixerit.
            ‘Instar’ autem est ‘ad similitudinem’; unde non restaurata, sed instaurata dicuntur
            aedificia ad antiquam similitudinem facta. EQVVM de hoc equo varia in historiis lecta
            sunt. Vt Hyginus dicit, machinamentum bellicum fuit, unde est «aut haec in nostros
            fabricata est machina muros». Vt alii, porta quam eis Antenor aperuit equum pictum
            habuisse memoratur, vel certe Antenoris domus, quo posset agnosci. Aut equestri proelio
            victa est Troia. Aut a monte Hippio, post quem se absconderant Graeci, unde et adludit
            ‘instar montis equum’. Aut re vera hoc fuit, quod Vergilius sequitur. PALLADIS ARTE aut
            ‘ingeniose’, aut ‘dolose’, ac si diceret, ‘consilio iratae deae, quae fuit inimica
            Troianis’. </p>
        </div2>

        
<div2 n="16"><head>[schol. 16]</head>

          <p> AEDIFICANT translatio a navibus, ut Cicero «navem tibi aedificatam esse Messanae».
            Item INTEXVNT ut «bis denas Italo texamus robore navis». ABIETE COSTAS non sine ratione
            Vergilius hoc loco abietem commemorat, item acerem et pinum paulo post. Nam fulminata
            abies interitum dominae significat, et Troia per feminam periit. Acer vero in tutela
            Stuporis est; et viso equo stupuere Troiani, ut «pars stupet innuptae donum exitiale
            Minervae». Pinus in tutela quidem est matris deum, sed et fraudum et insidiarum, quia
            eius poma cadentia per fraudem interimunt; et hic equus plenus insidiarum est. ‘Abiete’
            solutio est spondei, nunc in proceleumaticum, alias in dactylum, ut «arma virum», alias
            in anapaestum, ut «fluviorum rex Eridanus». Sciendum sane, Vergilium ubique in solutione
            ista servare sibi excusationem synaliphae; quod alii contemnunt. </p>
        </div2>

        
<div2 n="17"><head>[schol. 17]</head>

          <p> VOTVM oblatum; nam participium est. EA FAMA VAGATVR bene excusat, ne reus sit
            conscientiae. </p>
        </div2>

        
<div2 n="18"><head>[schol. 18]</head>

          <p> HVC pro ‘illuc’. DELECTA CORPORA delectorum virorum. SORTITI contraria sunt ‘delectus’
            et ‘sortitus’. Sed intellegimus plures quidem electos, sorte tamen ex ipsis ductos qui
            includerentur. VIRVM pro ‘virorum’, qua figura et in prosa utimur. Dicit sane Plinius
            hoc in neutro non esse faciendum, scilicet propter casuum similitudinem, nisi forte
            nimia metri necessitas cogat. </p>
        </div2>

        
<div2 n="19"><head>[schol. 19]</head>

          <p> CAECO LATERI pro ‘caecis lateribus’. Et nota aliter dici caecum hominem, id est non
            videntem, aliter caecum latus, id est obcaecaturum, absconsurum. INGENTIS ut diximus,
            epitheto levavit tapinosin. </p>
        </div2>

        
<div2 n="20"><head>[schol. 20]</head>

          <p> VTERVMQVE uterus est mulierum; quem modo ideo dixit, quia dicturus est «feta armis».
            Alvus est quo defluunt sordes, ut Sallustius «simulans sibi alvum purgari», venter qui
            videtur, ut Iuvenalis «Montani quoque venter adest abdomine tardus». ARMATO MILITE ut
            supra «ex hoste».</p>
        </div2>

        
<div2 n="21"><head>[schol. 21]</head>

          <p> TENEDOS Tenes quidam infamatus, quod cum noverca concubuisset, hanc insulam vacuam
            cultoribus tenuit; unde Tenedos dicta est. Ideo ergo ait ‘notissima fama’. Sic Cicero
            «Tennem ipsum cuius ex nomine Tenedos nominatur».</p>
        </div2>

        
<div2 n="22"><head>[schol. 22]</head>

          <p> DIVES OPVM hic genetivo iungit; Statius, quod rarum est, et ablativo, ut «satis ostro
            dives et auro».</p>
        </div2>

        
<div2 n="23"><head>[schol. 23]</head>

          <p> ET STATIO statio est ubi ad tempus stant naves, portus ubi hiemant. ‘Male fida’ aut
            ‘minus fida’, propter periculum navium, quia statio est, quam plagiam dicunt; aut certe
            ‘fida Graecis’. ‘Male’ hoc est ‘in nostram perniciem’, ut Lucanus de syrtibus «sic male
            deseruit»; et hanc significationem raro invenimus. Sane ‘male fidus’, ‘minus fidus’
            intellegitur. ‘Male’ enim minutionem habet, non negationem. </p>
        </div2>

        
<div2 n="25"><head>[schol. 25]</head>

          <p> ABIISSE PETIISSE ‘abisse’ dicimus et ‘petisse’, sed propter metrum epenthesis facta
            est. </p>
        </div2>

        
<div2 n="26"><head>[schol. 26]</head>

          <p> OMNIS TEVCRIA subaudis ‘gens’. Et absoluta est elocutio. </p>
        </div2>

        
<div2 n="27"><head>[schol. 27]</head>

          <p> PANDVNTVR PORTAE signum pacis est, ut Sallustius «apertae portae, repleta arva
            cultoribus». DORICA CASTRA mala est compositio ab ea syllaba incipere qua superius
            finitus est sermo; nam plerumque et cacenphaton facit, ut hoc loco. Sane Dorus Neptuni
            filius fuit filius, unde Dori originem ducunt. </p>
        </div2>

        
<div2 n="29"><head>[schol. 29]</head>

          <p> SAEVVS ACHILLES propter Hectorem tractum. Et talis ubique inducendus est, ut Horatius
            «iura neget sibi nata». TENDEBAT tentoria habebat, ut «et latis tendebat in arvis».</p>
        </div2>

        
<div2 n="30"><head>[schol. 30]</head>

          <p> CLASSIBVS HIC LOCVS magis ad equites referre debemus, ut «et Ortinae classes»; unde et
            classica dicuntur. HIC ACIES legitur et ‘acie’. Nam potest utrumque. </p>
        </div2>

        
<div2 n="31"><head>[schol. 31]</head>

          <p> INNVPTAE quae numquam nubit; nam virgo potest et nubere. DONVM EXITIALE quantum ad
            Troianos. </p>
        </div2>

        
<div2 n="32"><head>[schol. 32]</head>

          <p> PRIMVSQVE THYMOETES ut Euphorion dicit, Priamus ex Arisba filium vatem suscepit. Qui
            cum dixisset quadam die nasci puerum per quem Troia posset everti, pepererunt simul et
            Thymoetae uxor et Hecuba, quae Priami legitima erat. Sed Priamus Thymoetae filium
            uxoremque iussit occidi. Inde ergo nunc dicit ‘sive dolo’, quia iustam causam
            proditionis habere videbatur. Alii volunt ‘dolo’, quo omnes decepti sunt. </p>
        </div2>

        
<div2 n="34"><head>[schol. 34]</head>

          <p> SIC FATA FEREBANT ut etiam cives contra patriam sentirent. </p>
        </div2>

        
<div2 n="35"><head>[schol. 35]</head>

          <p> AT CAPYS quidam, non pater Anchisae. Et bene nec se nec patrem huic consilio dicit
            interfuisse, per quod interitus patriae imminebat, quamquam Aeneas quasi obtrectator
            Priami non adsit, ut Homerus dicit, Anchises vero propter caecitatem, ut docet
            Theocritus. </p>
        </div2>

        
<div2 n="37"><head>[schol. 37]</head>

          <p> SVBIECTISQVE VRERE FLAMMIS ‘que’ copulativa coniunctio est aut disiunctiva. Quomodo
            ergo has iunxit? Poetarum est partem pro parte ponere, ut ‘torvum’ pro ‘torve’, et
            ‘volventibus’ pro ‘volubilibus’; coniunctionem ergo pro coniunctione posuit, ut «saxum
            ingens volvunt alii, radiisque rotarum» ‘que’ pro ‘ve’ posuit; nam sonantius visum est.
          </p>
        </div2>

        
<div2 n="39"><head>[schol. 39]</head>

          <p> INCERTVM instabile, unde est ‘studia in contraria’. Sane ‘vulgus’ magis masculini
            generis est quam neutri, quia in ‘us’ exeuntia neutra in ‘ris’ mittunt genetivum,
            excepto ‘pelagus’, quod in hoc nomine creavit errorem. </p>
        </div2>

        
<div2 n="40"><head>[schol. 40]</head>

          <p> ANTE OMNES aut perissologia est, quia dixit ‘primus’, aut ‘ante omnes’, id est
            videntibus omnibus. </p>
        </div2>

        
<div2 n="41"><head>[schol. 41]</head>

          <p> LAOCOON omnia in ‘oon’ exeuntia tertiae sunt declinationis, ut ‘Laocoontis’
            ‘Demophoontis’ ‘Hippocoontis’. </p>
        </div2>

        
<div2 n="42"><head>[schol. 42]</head>

          <p> QVAE TANTA INSANIA? quia insanorum est contra se sentire. </p>
        </div2>

        
<div2 n="44"><head>[schol. 44]</head>

          <p> DONA CARERE DOLIS DANAVM? ordo est ‘dona Danaum’, non ‘dolis Danaum’. SIC NOTVS
            VLIXES? quia, ut ait Homerus, voluntate verberatus et sub habitu mendici Troiam
            ingressus, exploravit universa. </p>
        </div2>

        
<div2 n="45"><head>[schol. 45]</head>

          <p> IN LIGNO bene ‘ligno’ quasi dissuasorie, non simulacro, ut paulo post «ducendum ad
            sedes simulacrum». Nam in suasione vel dissuasione tam sensus quam verba considerantur.
          </p>
        </div2>

        
<div2 n="48"><head>[schol. 48]</head>

          <p> ERROR id est dolus, ut «inextricabilis error». Et est figura ab eo quod praecedit id
            quod sequitur. Distinguendum sane ‘error’, et sic dicendum ‘equo ne credite, Teucri’;
            item ‘quicquid id est, timeo’; hoc enim melius est. </p>
        </div2>

        
<div2 n="51"><head>[schol. 51]</head>

          <p> FERI quadrupedis ab eo quod toto corpore feratur. CVRVAM ALVVM Plautus masculino ait
            genere, quo non utimur. Percussum sane intellegimus inter ventrem et latus. </p>
        </div2>

        
<div2 n="52"><head>[schol. 52]</head>

          <p> RECVSSO pro ‘concusso’, praepositio pro praepositione. </p>
        </div2>

        
<div2 n="53"><head>[schol. 53]</head>

          <p> CAVAE CAVERNAE Graeca figura, ut ‘vitam vivere’, ‘mortem mori’. </p>
        </div2>

        
<div2 n="54"><head>[schol. 54]</head>

          <p> FATA DEVM ‘fata’ modo participium est, hoc est ‘quae dii loquuntur’, ut Statius «et
            vocem fata sequuntur». LAEVA modo ‘contraria’. Et sciendum ‘laevum’, cum de humanis
            rebus est, esse contrarium, cum de caelestibus, prosperum, ut «intonuit laevum», quia
            sinistra numinum intuentibus dextra sunt. </p>
        </div2>

        
<div2 n="55"><head>[schol. 55]</head>

          <p> FOEDARE dilacerare. ‘Foedum’ enim tam apud Vergilium quam apud Sallustium non ‘turpe’
            significat, sed ‘crudele’, ut «sanguine foedantem quos ipse sacraverat ignis»,
            Sallustius «foedi oculi».</p>
        </div2>

        
<div2 n="56"><head>[schol. 56]</head>

          <p> STARES si ‘staret’ legeris, ‘maneres’ sequitur propter <foreign xml:lang="grc">
              ὁμοιοτέλευτον</foreign>. Et est apostropha. </p>
        </div2>

        
<div2 n="57"><head>[schol. 57]</head>

          <p> MANVS REVINCTVM ut «oculos suffusa».</p>
        </div2>

        
<div2 n="58"><head>[schol. 58]</head>

          <p> TRAHEBANT cum festinatione adducebant, ut «conventus trahit in medios». Et modo
            ‘trahebant’ ad desiderium ducentum et Sinonis pertinet simulationem. </p>
        </div2>

        
<div2 n="59"><head>[schol. 59]</head>

          <p> QVIS SE quibus se. Alii ‘qui se’ legunt. </p>
        </div2>

        
<div2 n="60"><head>[schol. 60]</head>

          <p> HOC IPSVM per ‘m’, quia usurpatum est ‘ipse’, et est naturale ‘ipsus’, ut «ipsus mihi
            Davus». Dicimus ergo ‘ipsus ipsa ipsum’, ut ‘doctus docta doctum’. VT STRVERET
            confirmaret praeiacta dolorum semina. Et respexit ad superiora, ut «aedificant».</p>
        </div2>

        
<div2 n="61"><head>[schol. 61]</head>

          <p> FIDENS ANIMI ut «o praestans animi iuvenis». Et est nomen; desiit enim esse
            participium, quia genetivo casui cohaeret et potest recipere conparationem. IN VTRVMQVE
            ‘in’ modo ‘ad’ significat, alibi pro ‘contra’, ut etiam supra diximus. </p>
        </div2>

        
<div2 n="62"><head>[schol. 62]</head>

          <p> VERSARE DOLO dolo evertere, et subaudis ‘Troianos’; aut ‘dolos versare’, hoc est
            ‘exercere’. </p>
        </div2>

        
<div2 n="63"><head>[schol. 63]</head>

          <p> VISENDI frequentativum est ‘viso’, ut ‘verso’ ‘facesso’, licet rarum sit; nam in ‘to’
            exeunt frequentativa. </p>
        </div2>

        
<div2 n="64"><head>[schol. 64]</head>

          <p> CIRCVMFVSA RVIT figura <foreign xml:lang="grc">ὑπαλλαγή</foreign>, ruit et circumfusa
            est. INLVDERE CAPTO et ‘inludo tibi’ dicimus, ut hoc loco, et ‘inludo te’, ut «verbis
            virtutem inlude superbis», et ‘inludo in te’. Simile est ‘insulto’. </p>
        </div2>

        
<div2 n="65"><head>[schol. 65]</head>

          <p> CRIMINE AB VNO hoc est ‘causa’, ut «crimen, Amor, vestrum»; ab eo quod praecedit id
            quod sequitur. Si enim simpliciter intellexeris ‘crimine’, de negotio ad personam
            vitiosum transitum facis. Alii sic legunt ‘Danaum insidias et crimen’. </p>
        </div2>

        
<div2 n="67"><head>[schol. 67]</head>

          <p> TVRBATVS quasi turbatus, ut «exultat Amazon», id est quasi Amazon. </p>
        </div2>

        
<div2 n="69"><head>[schol. 69]</head>

          <p> HEV modo una est syllaba, sed interdum propter metrum duae fiunt, ut «eheu quam pingui
            macer est mihi taurus in ervo», sicut ‘prendit’ et ‘prehendit’; et secundum Plinium
            multa sunt talia. TELLVS et AEQVORA bene conciliat miserationem, de communibus duobus
            exclusus elementis. Sane ‘tellus’ ‘us’ longa est; et sunt pauca quae ‘us’ producunt, ut
            ‘senectus’, ‘iuventus’, ‘salus’, ‘virtus’, ‘palus’, ‘servitus’, ‘incus’, ‘tus’, ‘rus’,
            ‘mus’, ‘pus’, tunc scilicet cum genetivus in ‘tis’ vel in ‘ris’ exit et habet
            paenultimam longam. Ideo autem ‘tis’ et ‘ris’ diximus, quia ‘palus’, licet ‘paludis’
            longa sit ‘lu’, brevis tamen non numquam invenitur, quia in ‘dis’ exit genetivus, ut
            Horatius «sterilisque diu palus aptaque remis». ‘Aequora’ vero modo ‘maria’, alibi
            ‘campos’, ut «ac prius ignotum ferro quam scindimus aequor»; dictum enim est ab
            aequalitate. </p>
        </div2>

        
<div2 n="70"><head>[schol. 70]</head>

          <p> DENIQVE aut vacat, sicut ‘gentium’, aut ‘novissime’ significat. </p>
        </div2>

        
<div2 n="71"><head>[schol. 71]</head>

          <p> ET SVPER et insuper. IPSI ‘quibus sum praestaturus salutem’. </p>
        </div2>

        
<div2 n="72"><head>[schol. 72]</head>

          <p> INFENSI infensus proprie est plus quam inimicus. POENAS CVM SANGVINE id est et
            tormenta et mortem. Potest enim aliud esse sine alio. </p>
        </div2>

        
<div2 n="74"><head>[schol. 74]</head>

          <p> QVO SANGVINE CRETVS quibus sit parentibus natus; nam Graecum esse constabat. </p>
        </div2>

        
<div2 n="75"><head>[schol. 75]</head>

          <p> FERAT afferat, id est nuntiet. MEMORET QVAE SIT FIDVCIA CAPTO aut dicat quae tanta sit
            in captivo fiducia, ut audeat dicere ‘et super ipsi’; aut certe ‘memoret’ est
            ‘meminerit’, ut significet ‘meminerit in captivo veriloquium vitae esse fiduciam’. Vnde
            et responsio talis est ‘fatebor vera’. Alii ‘memorem’ legunt, ut sit sensus ‘hortabamur
            ad loquendum memorem’, hoc est qui diligenter factionis suae meminerat. </p>
        </div2>

        
<div2 n="77"><head>[schol. 77]</head>

          <p> FVERIT QVODCVMQVE id est quicumque me sequitur eventus. </p>
        </div2>

        
<div2 n="79"><head>[schol. 79]</head>

          <p> HOC PRIMVM ‘hoc maximum est apud me, verum dicere’. SINONEM Autolycus quidam fur fuit,
            qui se varias formabat in species. Hic habuit liberos Aesimum, unde natus est Sinon, et
            Anticliam, unde Vlixes; consobrini ergo sunt. Nec inmerito Vergilius Sinoni dat et
            fallaciam et proditionis officium, ne multum discedat a fabula, quia secundum
            Euphorionem Vlixes haec fecit. </p>
        </div2>

        
<div2 n="80"><head>[schol. 80]</head>

          <p> FINXIT ‘conposuit’, ‘formavit’, ut «et corpora fingere lingua». Et notandum quia omnis
            Sinonis oratio diasyrtica est; nam et negotium exprimit et Troianorum insultat
            stultitiae, ut hoc loco. FINXIT VANVM fallacem. Et vanus est qui etiam sine utilitate
            mentitur, mendax qui tantum ad decipiendum. Sane ‘vanus’ ‘stultus’ apud idoneos non
            invenitur, ut ait Iuvenalis «sic libitum vano qui nos distinxit Othoni».</p>
        </div2>

        
<div2 n="81"><head>[schol. 81]</head>

          <p> FANDO ALIQVOD SI FORTE TVAS PERVENIT AD AVRES ‘dum dicitur’. Et utitur bona arte
            mendacii, ut praemittat vera et sic falsa subiungat. Nam quod de Palamede dicit verum
            est, quod de se subiungit falsum. Et sciendum ex hac historia partem dici, partem
            supprimi, partem intellegentibus linqui. Nam Palamedes, septimo gradu a Belo originem
            ducens, ut Apollonius dicit, cum dilectum per Graeciam ageret, simulantem insaniam
            Vlixen duxit invitum. Cum enim ille iunctis dissimilis naturae animalibus salem sereret,
            filium ei Palamedes opposuit, quo viso Vlixes aratra suspendit, et ad bellum ductus
            habuit iustam causam doloris. Postea, cum Vlixes frumentatum missus ad Thraciam nihil
            advexisset, a Palamede est vehementer increpitus. Et cum diceret adeo non esse
            neglegentiam suam ut ne ipse quidem, si pergeret, quicquam posset advehere, profectus
            Palamedes infinita frumenta devexit. Qua invidia Vlixes auctis inimicitiis fictam
            epistolam Priami nomine ad Palamedem, per quam agebat gratias proditionis et
            commemorabat secretum auri pondus esse transmissum, dedit captivo, et eum in itinere
            fecit occidi. Haec inventa more militiae regi allata est et lecta principibus
            convocatis. Tunc Vlixes, cum se Palamedi adesse simularet, ait ‘si verum esse creditis,
            in tentorio eius aurum quaeratur’. Quo facto invento auro, quod ipse per noctem
            corruptis servis absconderat, Palamedes lapidibus interemptus est. Hunc autem constat
            fuisse prudentem. Nam et aleam ‹et› tabulam ipse invenit ad
            conprimendas otiosi seditiones exercitus, ut Varro testatur. Secundum quosdam ipse
            repperit litteras; quae res forte sit dubia, tamen certum est <foreign xml:lang="grc">θ
              φ χ</foreign> ab hoc inventas cum h aspiratione. </p>
        </div2>

        
<div2 n="82"><head>[schol. 82]</head>

          <p> INCLITA GLORIA propter dilectum et frumenta. </p>
        </div2>

        
<div2 n="83"><head>[schol. 83]</head>

          <p> FALSA SVB PRODITIONE sub falso crimine proditionis. Et rem notam per transitum dicit;
            unde et paulo post ‘haud ignota loquor’. Quamquam ibi possit intellegi, ‘haud ignota
            nobis, sed forte etiam ad vos potuit pervenire’. Sciendum sane factum hoc vere et
            Troianos scisse. Sed Sinon callide quasi ignorantibus quae vera sunt dicit, ut fidem
            sequentibus faciat. </p>
        </div2>

        
<div2 n="84"><head>[schol. 84]</head>

          <p> INFANDO INDICIO propter aurum clam subpositum. QVIA BELLA VETABAT iam hoc falsum est,
            sed dicitur ad Sinonis commendationem. </p>
        </div2>

        
<div2 n="85"><head>[schol. 85]</head>

          <p> CASSVM privatum, vacuum. </p>
        </div2>

        
<div2 n="87"><head>[schol. 87]</head>

          <p> PAVPER haec enim fuerat causa militandi, ut Terentius «cum hinc egens profugiet aliquo
            militatum».</p>
        </div2>

        
<div2 n="88"><head>[schol. 88]</head>

          <p> DVM STABAT REGNO quia et ipse unus de regibus fuit. </p>
        </div2>

        
<div2 n="89"><head>[schol. 89]</head>

          <p> ET NOS pluralis numerus pro singulari. NOMEN gloriam, ut «nomen Echionium matrisque
            genus Peridiae».</p>
        </div2>

        
<div2 n="90"><head>[schol. 90]</head>

          <p> INVIDIA propter advectum frumentum. PELLACIS per blanditias decipientis. Pellicere
            enim est blandiendo elicere. </p>
        </div2>

        
<div2 n="93"><head>[schol. 93]</head>

          <p> MECVM INDIGNABAR quomodo ergo ‘nec tacui demens’? Intellegimus istum quasi tacuisse
            primo, post inpatientia doloris erupisse. </p>
        </div2>

        
<div2 n="94"><head>[schol. 94]</head>

          <p> FORS SIQVA bene ‘si qua’, quia est et bona et mala. </p>
        </div2>

        
<div2 n="96"><head>[schol. 96]</head>

          <p> PROMISI per contrarium ait pro ‘minatus sum’, quia minamur mala, promittimus bona. Sic
            Horatius contra «atqui vultus erat multa et praeclara minantis», id est promittentis.
          </p>
        </div2>

        
<div2 n="97"><head>[schol. 97]</head>

          <p> PRIMA MALI LABES quia secuta sunt postea oraculum et adscita Calchantis factio.
            ‘Labes’ vero ruinam significat, a ‘lapsu’. </p>
        </div2>

        
<div2 n="98"><head>[schol. 98]</head>

          <p> CRIMINIBVS causis, ut supra «et crimine ab uno». SPARGERE VOCES ut Cicero «et spargere
            venena didicerunt».</p>
        </div2>

        
<div2 n="99"><head>[schol. 99]</head>

          <p> AMBIGVAS dubias, ne si aperte ageret accusatio esse videretur. CONSCIVS aut peracti
            sceleris, aut dolorum suorum, ut est in tertio «oblitusve sui est Ithacus». ARMA modo
            fraudes vel dolos; nam arma sunt instrumenta cuiuslibet rei, unde et insidiantis fraudes
            ‘arma’ nominavit. </p>
        </div2>

        
<div2 n="100"><head>[schol. 100]</head>

          <p> NEC REQVIEVIT ENIM aut vacat ‘enim’, aut pendet sensus, ut et posterior ‘donec
            Calchante ministro’; arte enim agit, ut semiplena dicendo cogat et interrogare et
            avidius audire Troianos. CALCHANTE MINISTRO ‘me destinat arae’, et est aposiopesis. </p>
        </div2>

        
<div2 n="101"><head>[schol. 101]</head>

          <p> INGRATA nec vobis placitura nec mihi gratiam conciliantia. </p>
        </div2>

        
<div2 n="102"><head>[schol. 102]</head>

          <p> QVIDVE MOROR? vestram scilicet festinationem. OMNES et eos qui prodesse disponunt. VNO
            ORDINE uno reatu. Et est de antiqua tractum scientia, quia in ordinem dicebantur causae
            propter multitudinem vel tumultum festinantum, cum erat annus litium. Iuvenalis
            «expectandus erit qui lites inchoet annus».</p>
        </div2>

        
<div2 n="103"><head>[schol. 103]</head>

          <p> IAMDVDVM modo ‘quam primum’. </p>
        </div2>

        
<div2 n="104"><head>[schol. 104]</head>

          <p> HOC ITHACVS VELIT ET MAGNO MERCENTVR ATRIDAE callide hoc dicto impetrat vitam,
            asserens mortem suam illorum hostibus esse placituram. Ideo autem dicit ‘mercentur’,
            quia sacrorum est ut fugiens victima, ubicumque inventa sit, occidatur, ne piaculum
            committatur. Ergo Sinon, qui victima fuerat, iure et votis et praemio Graecorum
            interimitur. ‘Ithacus’ vero pro ‘Ithacensis’, principale pro derivativo. ‘Magno
            mercentur’ id est ‘pretio’, ut «Turno tempus erit magno cum optaverit emptum intactum
            Pallanta».</p>
        </div2>

        
<div2 n="105"><head>[schol. 105]</head>

          <p> ARDEMVS SCITARI festinamus inquirere. QVAERERE CAVSAS cur a Graecis eius optaretur
            interitus. </p>
        </div2>

        
<div2 n="106"><head>[schol. 106]</head>

          <p> ARTISQVE PELASGAE ars <foreign xml:lang="grc">τῶν μέσων</foreign> est. Ideo adiecit
            ‘Pelasgae’. </p>
        </div2>

        
<div2 n="107"><head>[schol. 107]</head>

          <p> PAVITANS quasi pavitans. FICTO PECTORE ‘pectus’ pro verbis posuit; nam numquam
            fingitur pectus. </p>
        </div2>

        
<div2 n="108"><head>[schol. 108]</head>

          <p> SAEPE FVGAM DANAI hoc secundum Homerum verum est. </p>
        </div2>

        
<div2 n="109"><head>[schol. 109]</head>

          <p> MOLIRI parare. FESSI BELLO favorem sibi conciliat dicendo fatigatos esse Graecos
            virtute Troianorum. </p>
        </div2>

        
<div2 n="110"><head>[schol. 110]</head>

          <p> FECISSENTQVE VTINAM nec enim hic arae destinaretur. PONTI HIEMPS bene addidit ‘ponti’,
            quia est et temporis. </p>
        </div2>

        
<div2 n="111"><head>[schol. 111]</head>

          <p> EVNTES ire cupientes, ut «cum canerem reges et proelia», id est cum canere vellem. Et
            est figura Graeca, ubi statuisse aliquid pro inchoatione habetur. </p>
        </div2>

        
<div2 n="112"><head>[schol. 112]</head>

          <p> PRAECIPVE contra illud, ne diceretur numina non esse placata. </p>
        </div2>

        
<div2 n="113"><head>[schol. 113]</head>

          <p> AETHERE pro ‘aëre’ posuit, poetica licentia. </p>
        </div2>

        
<div2 n="114"><head>[schol. 114]</head>

          <p> SVSPENSI aut ‘solliciti’, ut «nostroque in limine pendes», quia tempestas nec post
            dona mutabatur; aut ad nimbos refertur, distinctione mutata, SCITANTEM participium pro
            participio est, id est scitaturum. Alii ‘scitatum’ legunt, id est inquisitum. ORACVLA ad
            templa de quibus dantur oracula. </p>
        </div2>

        
<div2 n="115"><head>[schol. 115]</head>

          <p> ADYTIS adytum est locus templi secretior, ad quem nulli est aditus nisi sacerdoti.
            TRISTIA DICTA more suo breviter habitum futurae orationis ostendit. </p>
        </div2>

        
<div2 n="116"><head>[schol. 116]</head>

          <p> SANGVINE PLACASTIS VENTOS ET VIRGINE CAESA CVM PRIMVM hic distinguendum est, quia et
            semel ad Troiam ventum est et ante quam ad eam veniretur de Iphigenia est sacrificatum.
            Cuius fabula talis est: cum Graeci ad Aulidem venissent, Agamemnon Dianae cervam occidit
            ignarus. Vnde dea irata flatus ventorum removit. Quam ob rem cum nec navigare possent et
            pestilentiam sustinerent, consulta oracula dixerunt Agamemnonio sanguine, placandam
            Dianam. Ergo cum ab Vlyxe per nuptiarum simulationem, adducta Iphigenia in eo esset ut
            immolaretur, numinis miseratione sublata est cervaque subposita, et translata ad
            Tauricam regionem regi Thoanti tradita est sacerdosque facta Dictynnae Dianae, cum
            secundum statutam consuetudinem humano sanguine numen placaret, agnovit fratrem Oresten;
            qui accepto oraculo carendi furoris causa cum amico Pylade, Colchos petierat. Et cum his
            occiso Thoante simulacrum sustulit absconditum fasce lignorum - unde et Phacelitis
            dicitur, non tantum a face, cum qua pingitur, propter quod et Lucifera dicitur - et
            Ariciam detulit. Sed cum postea Romanis sacrorum crudelitas displiceret, quamquam servi
            immolarentur, ad Laconas est Diana translata, ubi sacrificii consuetudo adulescentum
            verberibus servatur, qui vocabantur Bomonicae, quia aris superpositi contendebant qui
            plura posset verbera sustinere. Orestis vero ossa Aricia Romam translata sunt et condita
            ante templum Saturni, quod est ante clivum Capitolinum iuxta Concordiae templum.
            ‘Virgine caesa’ non vere, sed ut videbatur. Et sciendum in sacris simulata pro veris
            accipi; unde cum de animalibus quae difficile inveniuntur est sacrificandum, de pane vel
            cera fiunt et pro veris accipiuntur. Hinc est etiam illud «sparserat et latices
            simulatos fontis Averni». Nam et in templo Isidis aqua sparsa de Nilo esse dicebatur.
          </p>
        </div2>

        
<div2 n="119"><head>[schol. 119]</head>

          <p> ARGOLICA quia occurrebat occidi potuisse captivum. </p>
        </div2>

        
<div2 n="121"><head>[schol. 121]</head>

          <p> CVI FATA PARENT cui praeparent mortem. </p>
        </div2>

        
<div2 n="122"><head>[schol. 122]</head>

          <p> MAGNO TVMVLTV ad factionem tegendam. </p>
        </div2>

        
<div2 n="123"><head>[schol. 123]</head>

          <p> NVMINA DIVVM pro oraculis posuit. Et quaeritur modo non quid dicant - nam planum est -
            sed quis debeat immolari. </p>
        </div2>

        
<div2 n="124"><head>[schol. 124]</head>

          <p> MVLTI CRVDELE CANEBANT ‘multi’ bis intellegendum, id est multi videbant taciti, multi
            etiam dicebant, ne sit contrarium ‘canebant taciti’. </p>
        </div2>

        
<div2 n="126"><head>[schol. 126]</head>

          <p> BIS QVINOS SILET ILLE DIES dicimus et ‘bis quinis silet ille diebus’. TECTVS aut
            multitudini se subtrahens aut tegens consilium suum. </p>
        </div2>

        
<div2 n="128"><head>[schol. 128]</head>

          <p> VIX TANDEM aut iunge, et vacat ‘tandem’; aut separa, et est exaggeratio a synonymis,
            ut «abiit excessit, evasit erupit».</p>
        </div2>

        
<div2 n="129"><head>[schol. 129]</head>

          <p> COMPOSITO ex pacto. RVMPIT VOCEM hoc est erumpit in vocem; et dictum est per
            contrarium. Nam si ‘silentium rumpere’ est ‘loqui’, ut «quid me alta silentia cogis
            rumpere?». ‘Vocem rumpere’ est ‘tacere’. Sed aliqua interdum simpliciter, interdum per
            contrarium intelleguntur. </p>
        </div2>

        
<div2 n="130"><head>[schol. 130]</head>

          <p> ET QVAE SIBI QVISQVE TIMEBAT ideo hoc addidit, quia dixerat ‘adsensere omnes’, ne
            videretur fuisse cunctis suae gentis invisus. </p>
        </div2>

        
<div2 n="132"><head>[schol. 132]</head>

          <p> MIHI multi posterioribus, multi primis iungunt; unus tamen est sensus. PARARI
            infinitus modus pro indicativo. Et est figura propria historiographorum, ut Sallustius
            «equitare, iaculari, cursu cum aequalibus certare»», ut poetarum propria est «nuda genu»
            et «torvum clamat»; quod autem ait Cicero «bellicum canit» non est figura, sed sermo
            naturalis; est enim soni nomen. </p>
        </div2>

        
<div2 n="133"><head>[schol. 133]</head>

          <p> SALSAE FRVGES sal et far, quod dicitur mola salsa, qua et frons victimae et foci
            aspergebantur et cultri. Fiebat autem de horna fruge et horno sale, ut Horatius «et
            horna fruge». VITTAE quibus victimae coronabantur. </p>
        </div2>

        
<div2 n="134"><head>[schol. 134]</head>

          <p> LETO non sacrificio. Invidiose locutus est. VINCVLA RVPI atqui solutae sunt hostiae;
            nam piaculum est in sacrificio aliquid esse religatum, unde est «unum exuta pedem
            vinclis, in veste recincta», item «vittasque resolvit sacrati capitis». Ergo vincula
            religionis intellege, ut et «vinclis innaret Cloelia ruptis», scilicet foederis; nec
            enim obsides umquam ligantur. Sed huic expositioni illud occurrit, unde iste ligatus
            fuerit, quia eum Troiani non ligarunt; ultro enim se obtulerat. Vnde intellegendum est a
            Graecis magis ligatum ante tempus sacrificii; nam consuetudo illa quam supra diximus
            erat in ipso tempore sacrificiorum. Ante enim ligari, ut Iuvenalis docet, dicens «sed
            procul extensum petulans quatit hostia funem».</p>
        </div2>

        
<div2 n="135"><head>[schol. 135]</head>

          <p> LIMOSOQVE LACV ut verisimilem fugam faciat, circumstantiis utitur. Notandum sane
            Vergilium sub aliorum personis causam exsequi nobilium, ut hoc loco Marii, item paulo
            post Pompeii, ut «iacet ingens litore truncus». PER NOCTEM OBSCVRVS bona elocutio est
            rem temporis ad personam transferre, ut ‘matutinus venit’. </p>
        </div2>

        
<div2 n="136"><head>[schol. 136]</head>

          <p> SI FORTE DEDISSENT medium se praebet; nam nec negat nec confirmat eos navigasse, ne
            aut eis demat securitatem aut quod supra dixit falsum sit, non posse navigare Graecos
            nisi homine immolato, ut illorum sit quicquid elegerint. Et artis est in argumentorum
            angustia incertis uti sermonibus. </p>
        </div2>

        
<div2 n="137"><head>[schol. 137]</head>

          <p> ANTIQVAM caram. Et bene commemorat liberos et parentem, ut ostendat se non deseruisse
            ut vilem, sed mortis fugisse terrore. </p>
        </div2>

        
<div2 n="139"><head>[schol. 139]</head>

          <p> FORS ET POENAS forte et poenas. Alii iungunt ‘fors et’, ut sit ‘forsan’. Et bene
            elicit misericordiam ostenditque non se habere causam redeundi post mortem suorum. </p>
        </div2>

        
<div2 n="140"><head>[schol. 140]</head>

          <p> EFFVGIA et ‘fuga’ dicimus et ‘effugium’, sicut ‘lana’ et ‘lanitium’, ut «si tibi
            lanitium curae». Hinc est ‘aequitas’ et ‘aequum’. PIABVNT expiabunt: et <foreign xml:lang="grc">
              τῶν μέσων</foreign> est; nam plerumque et ‘impiare’ significat. </p>
        </div2>

        
<div2 n="142"><head>[schol. 142]</head>

          <p> PER SI QVA EST diasyrtice ridet, ut diximus. </p>
        </div2>

        
<div2 n="143"><head>[schol. 143]</head>

          <p> ORO ordo est ‘quod te oro per superos’. </p>
        </div2>

        
<div2 n="144"><head>[schol. 144]</head>

          <p> NON DIGNA FERENTES indigno luctu affecti. </p>
        </div2>

        
<div2 n="145"><head>[schol. 145]</head>

          <p> ET MISERESCIMVS aut per se plenum est aut cohaeret sequentibus, quia non potest
            primis; dicimus enim aut ‘illam rem miseror’, aut ‘illius rei misereor’, non ‘illis’.
            VLTRO autem non est ‘sponte’ - nam iam rogaverat - sed ‘insuper’. Et venit ab eo quod
            est ultra; plus enim quam rogaverat praestiterunt. </p>
        </div2>

        
<div2 n="146"><head>[schol. 146]</head>

          <p> ARTA VINCLA aut epexegesis manicarum est, aut utrumque habuit. </p>
        </div2>

        
<div2 n="148"><head>[schol. 148]</head>

          <p> QVISQVIS ES licet hostis sis. Et sunt, ut habemus in Livio, imperatoris verba
            transfugam recipientis in fidem ‘quisquis es noster eris’. Item «vigilasne, deum gens»
            verba sunt quibus pontifex maximus utitur in pulvinaribus; quia variam scientiam suo
            inserit carmini. HINC IAM aut ‘ex hoc tempore’, aut ‘ex hac oratione’, aut ‘ex eo quod
            te dicis Vlixis factione laborasse’. </p>
        </div2>

        
<div2 n="149"><head>[schol. 149]</head>

          <p> EDISSERE VERA hic distinguendum; vera enim audire desiderat. </p>
        </div2>

        
<div2 n="150"><head>[schol. 150]</head>

          <p> QVO MOLEM ‘quam ob causam’. Et ad hoc respondit Sinon ‘ne recipi portis’. Et est
            color, qui in coniecturali statu saepe requiritur. QVIS AVCTOR? ad hoc respondit
            ‘Calchas attollere iussit’. </p>
        </div2>

        
<div2 n="151"><head>[schol. 151]</head>

          <p> QVIDVE PETVNT? quid desiderant? Vtique ut placetur Minerva. </p>
        </div2>

        
<div2 n="153"><head>[schol. 153]</head>

          <p> AD SIDERA ad locum siderum, vel quia semper sunt sidera, sed solis splendore
            vincuntur. </p>
        </div2>

        
<div2 n="154"><head>[schol. 154]</head>

          <p> AETERNI IGNES aut ararum, quas fugit, ut exsecratio sit propter posteriora ‘vos arae’;
            aut certe Solem et Lunam significat. Exsecratio autem est adversorum deprecatio,
            iusiurandum vero optare prospera. </p>
        </div2>

        
<div2 n="155"><head>[schol. 155]</head>

          <p> TESTOR modo ‘iuro’, alibi ‘testificor’, ut «testor in occasu vestro». VESTRVM NVMEN
            quia secundum philosophos dicuntur sidera elementa esse, sed habere proprias potestates.
            ENSESQVE NEFANDI invidiose ad pluralem transit numerum, ut Terentius «non perpeti
            meretricum contumelias».</p>
        </div2>

        
<div2 n="156"><head>[schol. 156]</head>

          <p> VITTAEQVE DEVM aut quae habentur in honore deorum, aut quas habent ipsa simulacra
            vittas. Et multi hic distinguunt et sic subiungunt «deum quas hostia gessi». Consuetudo
            apud antiquos fuit, ut qui in familiam vel gentem transiret prius se abdicaret ab ea, in
            qua fuerat, et sic ab alia reciperetur: quod hic ostendit; dicit enim Sinon, iure iam se
            Troianorum civem esse, quia apud Graecos hostia fuerit, adeo nec pro homine, nec pro
            cive habitus sit. GESSI paene gessi; non enim vere gesserat, sed quantum ad Graecos
            pertineret, qui eum immolaturi fuerant, dixit. HOSTIA vero ‘victima’. Et dicta quod dii
            per illam hostientur, id est aequi et propitii reddantur; unde ‘hostimentum’
            ‘aequationem’. </p>
        </div2>

        
<div2 n="157"><head>[schol. 157]</head>

          <p> FAS MIHI subaudis ‘sit’. Et bene a diis petit veniam, ne videatur proditor. Nam et
            haec quae dicturus est tacuit, antequam audiret ‘noster eris’. Si enim voluntate
            proderet, sequebatur quod ait Cicero «nemo umquam sapiens proditori credendum putavit».
            SACRATA RESOLVERE IVRA scilicet ut non incidat in sacramenti poenam: quia militiae tria
            sunt genera. Plerumque enim ‘evocati’ dicuntur, et non sunt milites, sed pro milite,
            unde Sallustius «neu quis miles neve pro milite», item ipse «ab his omnes evocatos et
            centuriones»; plerumque ‘tumultuarii’, hoc est qui ad unum militant bellum; plerumque
            ‘sacramento rogati’, quia post electionem in rem publicam iurant. Et hi sunt qui habent
            plenam militiam; nam viginti et quinque annis tenentur. Haec tria genera tangit
            Vergilius, sacramenti hoc loco, tumultuarii illo «simul omne tumultu coniurat trepido
            Latium», evocationis «mittitur et magni Venulus Diomedis ad urbem».</p>
        </div2>

        
<div2 n="158"><head>[schol. 158]</head>

          <p> FAS ODISSE VIROS ut supra diximus, omnia diasyrtice loquitur; nam et ad Graecos
            possunt et ad Troianos referri. </p>
        </div2>

        
<div2 n="159"><head>[schol. 159]</head>

          <p> SIQVA TEGVNT propter ea quae latent in equo. NEC LEGIBVS VLLIS si Graecorum, propter
            ‘noster eris’; si Troianorum, quia Graecus. </p>
        </div2>

        
<div2 n="161"><head>[schol. 161]</head>

          <p> SERVES TROIA FIDEM quia quod rex promittit videtur res publica polliceri. </p>
        </div2>

        
<div2 n="162"><head>[schol. 162]</head>

          <p> OMNIS SPES DANAVM more suo a veris incipit; nam et favet Minerva Graecis et constat
            raptum esse Palladium. </p>
        </div2>

        
<div2 n="164"><head>[schol. 164]</head>

          <p> TYDIDES SED ENIM hysteroproteron est: ‘sed enim ex quo impius Tydides’; nam
            hysterologia unius sermonis est, ut «transtra per et remos».</p>
        </div2>

        
<div2 n="163"><head>[schol. 163]</head>

          <p> IMPIVS vero propter numina vulnerata. </p>
        </div2>

        
<div2 n="164"><head>[schol. 164]</head>

          <p> SCELERVMQVE INVENTOR VLIXES propter Palamedem occisum ipsius factione. </p>
        </div2>

        
<div2 n="165"><head>[schol. 165]</head>

          <p> FATALE <foreign xml:lang="grc">τῶν μέσων</foreign> est; nam et quod custodit et quod
            interimit pro loco intellegitur. AVELLERE ostendit invitum numen esse sublatum. </p>
        </div2>

        
<div2 n="166"><head>[schol. 166]</head>

          <p> PALLADIVM Helenus apud Arisbam captus a Graecis est, et indicavit coactus fata
            Troiana, in quibus etiam de Palladio. Vnde dicitur a Pyrrho regna meruisse; quamquam
            praestiterit Pyrrho ut per terram rediret, dicens omnes Graecos - quod et contigit -
            naufragio esse perituros. Tunc Diomedes et Vlixes, ut alii dicunt, cuniculis, ut alii
            cloacis, ascenderunt arcem, et occisis custodibus sustulere simulacrum. Ideo autem hoc
            negotium his potissimum datur, quia cultores fuerunt Minervae. Hoc cum postea Diomedes
            haberet, quod et Vergilius ex parte tangit, et Varro plenissime dicit - credens sibi non
            esse aptum, propter sua pericula, transeunti Aeneae offerre conatus est. Sed cum se ille
            velato capite sacrificans convertisset, Nautes quidam accepit simulacrum; unde Minervae
            sacra non Iulia gens habuit, sed Nautiorum. Hinc est in quinto «‹tum senior
              Nautes,› unum Tritonia Pallas quem docuit». Quamquam alii dicant simulacrum
            hoc a Troianis absconditum fuisse intra extructum parietem, postquam agnoverunt Troiam
            esse perituram; quod postea bello Mithridatico dicitur Fimbria quidam Romanus inventum
            indicasse, quod Romam constat advectum. Et cum responsum fuisset illic imperium fore ubi
            et Palladium, adhibito Mamurio fabro multa similia facta sunt. Verum tamen agnoscitur
            hastae oculorumque mobilitate; unde est «vix positum castris simulacrum, arsere coruscae
            luminibus flammae» vel «hastamque trementem». Sed ab una tantum sacerdote, ut Lucanus
            «Troianam soli cui fas vidisse Minervam». Sane alii unum simulacrum caelo lapsum apud
            Athenas tantum fuisse. Alii duo volunt: hoc de quo diximus, et illud Atheniense. </p>
        </div2>

        
<div2 n="167"><head>[schol. 167]</head>

          <p> SACRAM EFFIGIEM quasi caelo lapsam. </p>
        </div2>

        
<div2 n="169"><head>[schol. 169]</head>

          <p> EX ILLO facto vel tempore. FLVERE <foreign xml:lang="grc">τῶν μέσων</foreign> est;
            ideo addidit ‘retro’. Contra Sallustius «rebus supra vota fluentibus».</p>
        </div2>

        
<div2 n="170"><head>[schol. 170]</head>

          <p> AVERSA DEAE MENS propter illud «manibusque cruentis».</p>
        </div2>

        
<div2 n="171"><head>[schol. 171]</head>

          <p> TRITONIA aut quasi terribilis, <foreign xml:lang="grc">ἀπὸ τοῦ τρεῖν</foreign>, id est
            ‘timere’, aut secundum Lucanum «et se dilecta Tritonida dixit ab unda». Sane ‘Tritonia’
            antonomasivum est, quia proprium est Minervae; nam epitheta sunt quae variis possunt vel
            personis vel rebus adponi. Et haec caute observanda sunt, sicut et propria nomina quae
            plerumque ex appellativis sunt, ut est ‘Victor’ vel ‘Felix’. </p>
        </div2>

        
<div2 n="172"><head>[schol. 172]</head>

          <p> VIX modo ‘mox’. </p>
        </div2>

        
<div2 n="173"><head>[schol. 173]</head>

          <p> SALSVS SVDOR bene addidit ‘salsus’, ut significaret laborem futurum; ne forte alter in
            simulacro umor intellegeretur. </p>
        </div2>

        
<div2 n="175"><head>[schol. 175]</head>

          <p> EMICVIT quasi quae consistebat invita. </p>
        </div2>

        
<div2 n="176"><head>[schol. 176]</head>

          <p> TEMPTANDA AEQVORA si vel fugere possent post iram Minervae. </p>
        </div2>

        
<div2 n="178"><head>[schol. 178]</head>

          <p> ARGIS adverbium loci est. Et respexit Romanum morem. Nam si egressi male pugnassent,
            revertebantur ad captanda rursus auguria. REDVCANT reconcilient. </p>
        </div2>

        
<div2 n="181"><head>[schol. 181]</head>

          <p> ARMA DEOSQVE PARANT COMITES ingenti arte de futuro sollicitos facit, ut praesentem
            firmet securitatem. </p>
        </div2>

        
<div2 n="182"><head>[schol. 182]</head>

          <p> INPROVISI ADERVNT sicut et factum est. DIGERIT OMINA interpretatur numinis
            commotionem. </p>
        </div2>

        
<div2 n="188"><head>[schol. 188]</head>

          <p> ANTIQVA SVB RELIGIONE favore pristino. </p>
        </div2>

        
<div2 n="189"><head>[schol. 189]</head>

          <p> NAM SI VESTRA MANVS quia occurrebat exurendum esse equum, si intro ferri vel prodesse
            non poterat. </p>
        </div2>

        
<div2 n="192"><head>[schol. 192]</head>

          <p> ASCENDISSET ut «scandit fatalis machina muros».</p>
        </div2>

        
<div2 n="193"><head>[schol. 193]</head>

          <p> ASIAM Asiaticos, ut paulo post «urbem sepultam» pro ‘civibus’ posuit. PELOPEIA Argiva,
            a Pelope. NOSTROS NEPOTES diasyrtice; nam iam quasi Troianus loquitur. </p>
        </div2>

        
<div2 n="195"><head>[schol. 195]</head>

          <p> PERIVRI in verbo ‘r’ non habet; nam ‘peiuro’ dicimus corrupta natura praepositionis.
            Quae res facit errorem, ut aliqui male dicant ‘peiurus’. </p>
        </div2>

        
<div2 n="196"><head>[schol. 196]</head>

          <p> CREDITA RES aut fides habita, aut commissa res publica. CAPTIQVE DOLIS virtuti non
            cedit, dolis dicit se esse superatum. Non quod Troianis victos esse turpe non fuerit,
            sed quod Graecis turpius vicisse per dolos. COACTIS ut Terentius «quam oculos terendo
            vix ‹vi› expresserit».</p>
        </div2>

        
<div2 n="197"><head>[schol. 197]</head>

          <p> LARISSAEVS ACHILLES a vicinitate; nam Phthius fuit. Vtraque tamen Thessaliae civitas
            est. </p>
        </div2>

        
<div2 n="199"><head>[schol. 199]</head>

          <p> HIC tunc. MAIVS MISERIS MVLTOQVE ut «sale saxa sonabant» et «casus Cassandra canebat»;
            nam apud veteres a similibus incipere vitiosum non erat. Et notandum quia ut supra
            diximus, agit ne videatur vel Troia cessisse viribus, vel Aeneas voluntate fugisse. Hac
            autem re ostendit ex accidentibus dolos Graecorum esse firmatos. </p>
        </div2>

        
<div2 n="200"><head>[schol. 200]</head>

          <p> LAOCOON ut Euphorion dicit, post adventum Graecorum sacerdos Neptuni lapidibus occisus
            est quia non sacrificiis eorum avertit adventum. Postea abscedentibus Graecis cum
            vellent sacrificare Neptuno, Laocoon Thymbraei Apollinis sacerdos sorte ductus est, ut
            solet fieri cum deest sacerdos certus. Hic piaculum commiserat ante simulacrum numinis
            cum uxore coeundo, et ob hoc inmissis draconibus cum suis filiis interemptus est.
            Historia quidem hoc habet, sed poeta interpretatur ad Troianorum excusationem. SORTE
            DVCTVS sic Sallustius «sorte ductos fusti necat».</p>
        </div2>

        
<div2 n="202"><head>[schol. 202]</head>

          <p> SOLLEMNIS ARAS anniversario sacrificio religiosas. Dicimus autem et ‘sacrificium
            sollemne’, et ‘aras sollemnes’, ut ‘apricum’ et hominem et locum, ut «aprici meminisse
            senes» Persius, contra Horatius «cur apricum oderit campum». TAVRVM INGENTEM non praeter
            rationem est hoc loco ‘ingentem’; alibi «iam cornu petat»; in victimis enim ista
            requiruntur, ut certis numinibus certae aetatis mactentur animalia. </p>
        </div2>

        
<div2 n="203"><head>[schol. 203]</head>

          <p> GEMINI duo et similes. ‘Gemini’ autem sunt proprie fratres simul nati. </p>
        </div2>

        
<div2 n="204"><head>[schol. 204]</head>

          <p> HORRESCO REFERENS etiam referens. ANGVES angues aquarum sunt, serpentes terrarum,
            dracones templorum, ut in hoc indicat loco «tranquilla per alta angues»; paulo post
            «serpens amplexus»; item «delubra ad summa dracones». Sed haec significatio plerumque
            confunditur. </p>
        </div2>

        
<div2 n="205"><head>[schol. 205]</head>

          <p> PELAGO per pelagus. </p>
        </div2>

        
<div2 n="206"><head>[schol. 206]</head>

          <p> IVBAE aut ‘cristae’, aut ‘barbae’. </p>
        </div2>

        
<div2 n="207"><head>[schol. 207]</head>

          <p> SANGVINEAE id est coloris sanguinei. </p>
        </div2>

        
<div2 n="208"><head>[schol. 208]</head>

          <p> LEGIT transit, ut «litoraque Epiri legimus». SINVAT curvat, flectit in sinus. </p>
        </div2>

        
<div2 n="209"><head>[schol. 209]</head>

          <p> SALO dicimus et ‘salum’, unde est ‘salo’, et ‘sal’ ‘salis’, ut «spumas salis aere
            secabant» et «sale tabentes artus».</p>
        </div2>

        
<div2 n="210"><head>[schol. 210]</head>

          <p> SVFFECTI pro ‘infecti’, ut «connixa» pro ‘enixa’. Et est figura ‘suffecti oculos’.
          </p>
        </div2>

        
<div2 n="211"><head>[schol. 211]</head>

          <p> SIBILA id est sibilantia, nam participium est; cum enim nomen est ‘sibilus’ dicimus,
            ut «nam neque me tantum venientis sibilus austri». VIBRANTIBVS mobilibus, quia nullum
            animal tanta celeritate linguam movet adeo ut triplicem linguam habere videatur, cum una
            sit. </p>
        </div2>

        
<div2 n="215"><head>[schol. 215]</head>

          <p> DEPASCITVR ut supra diximus et ‘pasco’ et ‘pascor’ unius significationis sunt, ut
            «atque artus depascitur arida febris».</p>
        </div2>

        
<div2 n="217"><head>[schol. 217]</head>

          <p> SPIRIS nodis; unde etiam bases columnarum spirulas dicunt. Nam proprie spira est
            volubilitas funium. </p>
        </div2>

        
<div2 n="218"><head>[schol. 218]</head>

          <p> SQVAMEA pro ‘squamosa’, ut frondea pro ‘frondosa’. </p>
        </div2>

        
<div2 n="221"><head>[schol. 221]</head>

          <p> PERFVSVS VITTAS perfusas vittas habens. Et est interpositus versus; nam potest tolli
            salvo sensu. ATROQVE VENENO ut «pallida mors» vel «tristis senectus».</p>
        </div2>

        
<div2 n="223"><head>[schol. 223]</head>

          <p> QVALIS MVGITVS id est tollit. Facta autem comparatio est propter sacerdotis personam.
          </p>
        </div2>

        
<div2 n="224"><head>[schol. 224]</head>

          <p> INCERTAM dubie inlisam, quae non haberet mortis effectum. </p>
        </div2>

        
<div2 n="225"><head>[schol. 225]</head>

          <p> LAPSV ‘labi’ proprie serpentum est. DELVBRA ‘delubrum’ dicitur quod uno tecto plura
            complectitur numina, quia uno tecto diluitur, ut est Capitolium, in quo est Minerva,
            Iuppiter, Iuno. Alii dicunt delubrum esse locum ante templum, ubi aqua currit, a
            diluendo. Est autem synecdoche, hoc est a parte totum. </p>
        </div2>

        
<div2 n="226"><head>[schol. 226]</head>

          <p> SAEVAE fortis aut nobilis. </p>
        </div2>

        
<div2 n="227"><head>[schol. 227]</head>

          <p> SVB PEDIBVSQVE DEAE scilicet maioris simulacri, quod a cunctis videtur; nam quod
            colitur et breve est et latet, sicut Palladium fuerat. CLIPEIQVE SVB ORBE ut maxima pars
            in spiram collecta ante pedes sit. Colla vero cum capitibus erectis post clipeum, id est
            inter scutum et simulacrum deae latebant, ut est in templo urbis Romae. </p>
        </div2>

        
<div2 n="228"><head>[schol. 228]</head>

          <p> NOVVS ‘magnus’, ut «Pollio et ipse facit nova carmina».</p>
        </div2>

        
<div2 n="229"><head>[schol. 229]</head>

          <p> INSINVAT pro ‘insinuatur’. SCELVS supplicium, ab eo quod praecedit id quod sequitur.
            EXPENDISSE autem tractum est a pecunia. Nam apud maiores pecuniarias poenas constat
            fuisse. </p>
        </div2>

        
<div2 n="230"><head>[schol. 230]</head>

          <p> SACRVM ROBVR non, ut supra, «lignum».</p>
        </div2>

        
<div2 n="231"><head>[schol. 231]</head>

          <p> SCELERATAM pro ‘ipse sceleratus’, ut «inutile ferrum». Et est hypallage. </p>
        </div2>

        
<div2 n="232"><head>[schol. 232]</head>

          <p> SEDES per hoc ostendit ‘donum Minervae’. ORANDA placanda. </p>
        </div2>

        
<div2 n="234"><head>[schol. 234]</head>

          <p> MVROS superpositos Scaeae portae; nam sequitur «quater ipso in limine portae». MOENIA
            PANDIMVS VRBIS non est iteratio; nam dicit patefacta porta vel diruta interiora
            civitatis esse nudata. ACCINGVNT OPERI praeparant se ad opus. </p>
        </div2>

        
<div2 n="237"><head>[schol. 237]</head>

          <p> INTENDVNT ligant, ut «intenditque locum sertis». SCANDIT transcendit propria
            magnitudine. FATALIS mortifera. </p>
        </div2>

        
<div2 n="239"><head>[schol. 239]</head>

          <p> SACRA CANVNT hymnos dicunt. </p>
        </div2>

        
<div2 n="240"><head>[schol. 240]</head>

          <p> MINANS vel ‘eminens’, ut «minaeque murorum ingentes», vel ‘minitans’. </p>
        </div2>

        
<div2 n="241"><head>[schol. 241]</head>

          <p> O PATRIA versus Ennianus. Sane exclamatio eo pertinet, quod tanta fuerat vis
            consecrationis ut etiam post profanationem ab ingressu hostes vetaret. Nam novimus
            sepulcro Laomedontis, quod super portam Scaeam fuerat, tuta fuisse fata Troiana. INCLITA
            BELLO quia superavit Mysiam totam. </p>
        </div2>

        
<div2 n="242"><head>[schol. 242]</head>

          <p> QVATER saepius. </p>
        </div2>

        
<div2 n="244"><head>[schol. 244]</head>

          <p> INMEMORES inprovidi, aut non memores oraculorum. </p>
        </div2>

        
<div2 n="245"><head>[schol. 245]</head>

          <p> MONSTRVM INFELIX post rem probatam dixit. </p>
        </div2>

        
<div2 n="246"><head>[schol. 246]</head>

          <p> TVNC ETIAM sicut antehac, saepius; nam Helena veniente praedixerat. </p>
        </div2>

        
<div2 n="247"><head>[schol. 247]</head>

          <p> DEI IVSSV praecepto Apollinis, qui spe coeundi concessa divinatione frustratus
            sustulit fidem vera dicenti. NON VMQVAM non aliquando, id est numquam; nam si ‘non
            numquam’ esset, duae negativae facerent unam confirmativam, licet Terentius Graeco more
            dixerit «agrum in his regionibus meliorem neque pretii maioris nemo habet».</p>
        </div2>

        
<div2 n="249"><head>[schol. 249]</head>

          <p> FESTA FRONDE quae festos indicat dies ut laurus, oliva et similia. VELAMVS coronamus,
            ut «victori velatum auro vittisque iuvencum».</p>
        </div2>

        
<div2 n="250"><head>[schol. 250]</head>

          <p> VERTITVR CAELVM atqui epitheton hoc caeli perpetuum est. Sed ‘vertitur’ est ‘in aliam
            faciem commutatur’, quod more suo explanat sequentibus. RVIT OCEANO nascitur de Oceano,
            ut «ruit atram ad caelum picea crassus caligine nubem». Ideo autem ‘ruit’, quia altius
            est mare quam terra, ut diximus supra. </p>
        </div2>

        
<div2 n="251"><head>[schol. 251]</head>

          <p> VMBRA MAGNA id est terrae; et definitio est noctis. </p>
        </div2>

        
<div2 n="252"><head>[schol. 252]</head>

          <p> MYRMIDONVMQVE DOLOS a generalibus ad specialia venire vitiosum est, nisi forte
            redeatur ad causam, ut hoc loco. PER MOENIA per domos, ut supra «et moenia pandimus
            urbis»; ‘moenia’ enim et publica et privata dicuntur. </p>
        </div2>

        
<div2 n="254"><head>[schol. 254]</head>

          <p> PHALANX lingua Macedonum legio. Et est a parte totum, hoc est synecdoche. IBAT
            veniebat, ut «nunc primum a navibus itis».</p>
        </div2>

        
<div2 n="255"><head>[schol. 255]</head>

          <p> AMICA sibi grata. Et sciendum septima luna captam esse Troiam; cuius simulacrum apud
            Argos est constitutum. Hinc est quod dicit «oblati per lunam» et alibi «per caecam
            noctem». TACITAE LVNAE aut more poetico noctem significat aut physicam rationem dixit.
            Nam circuli septem sunt, Saturni, Iovis, Martis, Solis, Veneris, Mercurii, Lunae. Et
            primus, hoc est Saturni, vehementer sonat, reliqui secundum ordinem minus, sicut audimus
            in cithara. Ergo tacita luna est, cuius circulus, terrae vicinus inmobili, minus sonat
            aliorum comparatione. </p>
        </div2>

        
<div2 n="256"><head>[schol. 256]</head>

          <p> FLAMMAS CVM REGIA PVPPIS more militiae, ut «dat clarum e puppi signum». Est autem
            tropus; per ‘puppem’ navem, per ‘navem’ eos qui in navi sunt significat. </p>
        </div2>

        
<div2 n="257"><head>[schol. 257]</head>

          <p> FATIS INIQVIS voluntate numinum non illi propitia, sed in nos iniqua; ut Lucanus «non
            ille favore numinis ingenti superum protectus ab ira».</p>
        </div2>

        
<div2 n="260"><head>[schol. 260]</head>

          <p> REDDIT quasi debitos, ut «redditus his primum terris». Sic Horatius «navis quae tibi
            creditum debes Vergilium, finibus Atticis reddas incolumem precor». CAVO ROBORE equi;
            epexegesis. </p>
        </div2>

        
<div2 n="261"><head>[schol. 261]</head>

          <p> THESSANDRVS Polynicis et Argiae filius. STHENELVS Capanei et Euadnes. VLIXES Laertae
            et Anticliae. </p>
        </div2>

        
<div2 n="263"><head>[schol. 263]</head>

          <p> NEOPTOLEMVS quia ad bellum ductus est puer, Pyrrhus vero a capillorum qualitate
            vocitatus est; Achillis et Deidamiae filius, Pelei et Thetidis nepos ex patre, ex matre
            vero Lycomedis, regis Scyriae insulae. PRIMVSQVE MACHAON aut princeps, aut numeri sui;
            nam per ternos dixit. </p>
        </div2>

        
<div2 n="265"><head>[schol. 265]</head>

          <p> VRBEM id est cives. </p>
        </div2>

        
<div2 n="266"><head>[schol. 266]</head>

          <p> CAEDVNTVR VIGILES non actus nomen est, sed officii: ‘vigiles’ autem Capitolii
            significat; nam paulo post «vix primi proelia temptant portarum vigiles».</p>
        </div2>

        
<div2 n="267"><head>[schol. 267]</head>

          <p> CONSCIA coniurata. Bene autem in insidiis conscientiam nominavit. </p>
        </div2>

        
<div2 n="268"><head>[schol. 268]</head>

          <p> TEMPVS ERAT QVO PRIMA QVIES hoc loco noctis describit initium; alibi totam noctem, ut
            «nox erat et placidum carpebant fessa soporem corpora». Descriptiones sane pro rerum
            qualitate vel tenduntur vel corripiuntur; illo enim loco protentio ad invidiam pertinet
            Didonis vigiliarum. Sunt autem solidae noctis partes secundum Varronem hae: vespera,
            concubium, intempesta nox, gallicinium, lucifer; diei: mane, ortus, meridies, occasus.
            De crepusculo vero, quod est dubia lux - nam ‘creperum’ dubium significat – quaeritur,
            et licet utrique tempori possit iungi, usus tamen ut matutino iungamus obtinuit; licet
            Lucanus dixerit «longa repercusso nituere crepuscula Phoebo». ‘Manum’ vero, unde est
            ‘mane’, bonum dixerunt veteres. </p>
        </div2>

        
<div2 n="269"><head>[schol. 269]</head>

          <p> SERPIT latenter membris infunditur. </p>
        </div2>

        
<div2 n="270"><head>[schol. 270]</head>

          <p> IN SOMNIS aut ‘per somnos’, aut, si ‘in somniis’ legeris, erit synizesis. ECCE hac
            particula utimur quotiens repentinum aliquid volumus indicare, ut «ecce manus iuvenem
            interea post terga revinctum».</p>
        </div2>

        
<div2 n="271"><head>[schol. 271]</head>

          <p> VISVS ADESSE bene ‘visus’, quia somnia videntur tantum, non sunt naturaliter vera.
            Quod autem paulo post dicit «effert penetralibus ignem» confirmantis est; nam illud
            verum fuisse contendit. </p>
        </div2>

        
<div2 n="272"><head>[schol. 272]</head>

          <p> RAPTATVS frequentativo utitur, ut supra. BIGIS secundum artem modo dixit, quae exigit
            ut quae de pluribus constant plurali tantum numero dicamus, ut ‘bigas’, ‘quadrigas’,
            ‘mappas’. Sed haec plerumque corrumpit auctoritas, ut Horatius «ne sordida mappa»; item
            Statius «rorifera gelidum tenuaverat aera biga».</p>
        </div2>

        
<div2 n="273"><head>[schol. 273]</head>

          <p> TRAIECTVS LORA traiecta lora habens. </p>
        </div2>

        
<div2 n="274"><head>[schol. 274]</head>

          <p> EI MIHI Ennii versus. </p>
        </div2>

        
<div2 n="275"><head>[schol. 275]</head>

          <p> EXVVIAS INDVTVS ACHILLIS celavit mortem Patrocli ad laudis augmentum. ‘Indutus’ autem
            accusativo iungitur, ut hoc loco, et, ut magis in usu est, septimo, quo nunc utimur.
            ‘Exuvias’ autem dicimus numero tantum plurali. </p>
        </div2>

        
<div2 n="276"><head>[schol. 276]</head>

          <p> PHRYGIOS IGNES flammas Troianas, quibus Protesilai navis incensa est. </p>
        </div2>

        
<div2 n="277"><head>[schol. 277]</head>

          <p> BARBAM singulari numero hominum, plurali quadrupedum dicitur; unde dubitatur de quibus
            dixerit «stiriaque inpexis induruit horrida barbis».</p>
        </div2>

        
<div2 n="278"><head>[schol. 278]</head>

          <p> PLVRIMA MVROS quia, ut Homerus dicit, in Hectorem extinctum omnes tela iecerunt more
            maiorum. Vnde est «et bis sex thoraca petitum perfossumque locis», propter duodecim
            populos Tusciae; duodecim enim lucumones, qui reges sunt lingua Tuscorum, habebant. Vnde
            est «gens illi triplex, populi sub gente quaterni».</p>
        </div2>

        
<div2 n="279"><head>[schol. 279]</head>

          <p> VLTRO quia ratio exigebat ut loqueretur ille qui venerat. </p>
        </div2>

        
<div2 n="280"><head>[schol. 280]</head>

          <p> COMPELLARE id est adloqui. </p>
        </div2>

        
<div2 n="281"><head>[schol. 281]</head>

          <p> SPES O FIDISSIMA bene per contrarium; spes enim semper incerta in Hectore ‘fidissima’
            dicitur. </p>
        </div2>

        
<div2 n="283"><head>[schol. 283]</head>

          <p> EXPECTATE antiptosis est, pro ‘expectatus’. </p>
        </div2>

        
<div2 n="286"><head>[schol. 286]</head>

          <p> FOEDAVIT cruentavit, ut «sanguine foedantem». Et bene permansit in translatione, quia
            supra dixerat «o lux»: ideo et ‘serenos’, ideo et ‘foedavit’; nam Sallustius de nubibus
            «foedavere lumen».</p>
        </div2>

        
<div2 n="287"><head>[schol. 287]</head>

          <p> ILLE NIHIL scilicet ad interrogata; pleraque enim verba ex negotiis accipiunt
            significationem. VANA falsa. </p>
        </div2>

        
<div2 n="288"><head>[schol. 288]</head>

          <p> GEMITVS nec enim parvus dolor est viro forti fortem virum fugam suadere. Et nota omnes
            suasoriae partes hoc loco contineri. </p>
        </div2>

        
<div2 n="289"><head>[schol. 289]</head>

          <p> FVGE NATE DEA propositio est. ERIPE FLAMMIS utile. HIS autem δεικτικῶς. </p>
        </div2>

        
<div2 n="291"><head>[schol. 291]</head>

          <p> SAT PATRIAE PRIAMOQVE DATVM honestum; nam contra fata venire constat neminem posse.
          </p>
        </div2>

        
<div2 n="292"><head>[schol. 292]</head>

          <p> ETIAM multi distinguunt, ut sit ‘adhuc’, ut «etiam arma tenentem». Sed melius est
            ‘etiam hac’, ut et particeps gloriae sit Aeneas, et Hector vitet superbiam. </p>
        </div2>

        
<div2 n="293"><head>[schol. 293]</head>

          <p> COMMENDAT TROIA PENATES necessarium; nam sacrilegium est non liberare commendatos
            penates. </p>
        </div2>

        
<div2 n="294"><head>[schol. 294]</head>

          <p> FATORVM COMITES possibile; quia occurrebat «hostis habet muros», dat ei comites deos.
          </p>
        </div2>

        
<div2 n="295"><head>[schol. 295]</head>

          <p> PERERRATO una pars orationis. Hoc autem verbo ostendit erroris longinquitatem. </p>
        </div2>

        
<div2 n="296"><head>[schol. 296]</head>

          <p> VESTAM deam ignis, quae, ut supra diximus, terra est. </p>
        </div2>

        
<div2 n="298"><head>[schol. 298]</head>

          <p> DIVERSO INTEREA haec est prooeconomia; ait enim Aenean non fuisse proditorem, sed
            propter longinquitatem domus et tarde bella cognovisse et facilius evitasse discrimen.
          </p>
        </div2>

        
<div2 n="299"><head>[schol. 299]</head>

          <p> MAGIS ATQVE MAGIS iteratione sermonis facit augmentum, ac si diceret ‘magis ac plus’,
            sed propter metrum non potuit. Sic est et in diminutione veluti si dicas «minus atque
            minus».</p>
        </div2>

        
<div2 n="300"><head>[schol. 300]</head>

          <p> ANCHISAE DOMVS satis religiose locis omnibus, quamdiu vivit Anchises, ei universa
            concedit, ut alio loco «et pater Anchises dare fatis vela iubebat». ARBORIBVSQVE OBTECTA
            laus domus. RECESSIT a frequentia se removit. Et est speciosa translatio, quotiens rei
            mobilis ad inmobilem, vel e contra transfertur officium. </p>
        </div2>

        
<div2 n="301"><head>[schol. 301]</head>

          <p> INGRVIT invadit, ut «ingruit Aeneas Italis et proelia miscet».</p>
        </div2>

        
<div2 n="302"><head>[schol. 302]</head>

          <p> EXCVTIOR SOMNO ut appareat terroris esse, non satietatis. </p>
        </div2>

        
<div2 n="303"><head>[schol. 303]</head>

          <p> ARRECTIS AVRIBVS translatio ab animalibus. </p>
        </div2>

        
<div2 n="305"><head>[schol. 305]</head>

          <p> FLVMINE fluxu, ut «umectat flumine vultum». TORRENS fluvius qui aestate siccatur, unde
            et nomen accepit. cui Graeci per contrarium dedere vocabulum; nam <foreign xml:lang="grc">
              χειμάῤῥοον</foreign> dixerunt a tempore quo crescit, sicut aequinoctium
            et <foreign xml:lang="grc">ἰσημερία</foreign>. </p>
        </div2>

        
<div2 n="307"><head>[schol. 307]</head>

          <p> TRAHIT SILVAS hoc speciale fluvii est, supra dicta vero etiam ignis. INSCIVS non
            ‘ignarus’ - nam videt - sed qui non valde sit causarum peritus, id est simplex, <foreign xml:lang="grc">
              ἄπειρος</foreign>. </p>
        </div2>

        
<div2 n="308"><head>[schol. 308]</head>

          <p> SAXI DE VERTICE pro ‘montis’. Contra in sexto ‘montem’ pro ‘saxo’ posuit, ut
            «prensantemque uncis manibus capita aspera montis».</p>
        </div2>

        
<div2 n="309"><head>[schol. 309]</head>

          <p> MANIFESTA FIDES non somnii, ut quidam volunt, sed fraudis Graecorum, nam et hoc
            sequitur ‘Danaumque patescunt insidiae’. </p>
        </div2>

        
<div2 n="310"><head>[schol. 310]</head>

          <p> IAM DEIPHOBI quia ipse post mortem Paridis Helenam duxit uxorem. </p>
        </div2>

        
<div2 n="311"><head>[schol. 311]</head>

          <p> PROXIMVS ARDET VCALEGON rem domus ad personam transtulit. Et est <foreign xml:lang="grc">
              τὸ αἴτιον</foreign> ut «Mantua vae miserae nimium vicina Cremonae».</p>
        </div2>

        
<div2 n="312"><head>[schol. 312]</head>

          <p> SIGEA duo sunt Troiae promunturia, Rhoeteum et Sigeum, quod dictum est propter
            Herculis taciturnitatem, qui prohibitus hospitio simulavit abscessum, et inde contra
            Troiam per silentium venit, quod dicitur <foreign xml:lang="grc">σιγή</foreign>. FRETA
            LATA incendii magnitudinem voluit significare, non hoc describere. ‘Lata’ autem ideo,
            quia se angustiae Pontici oris illic dilatant, ut Sallustius dixit. </p>
        </div2>

        
<div2 n="313"><head>[schol. 313]</head>

          <p> CLANGOR Graecum est; nam <foreign xml:lang="grc">κλαγγὴ</foreign> dicitur. Illud sane
            sciendum est, quia morem tetigit expugnationis; plerumque enim ad tubam evertuntur
            civitates, sicut Albam Tullus Hostilius iussit everti. </p>
        </div2>

        
<div2 n="314"><head>[schol. 314]</head>

          <p> AMENS qui nec somniis credidi nec rebus aspectis. </p>
        </div2>

        
<div2 n="315"><head>[schol. 315]</head>

          <p> BELLO ad bellum. </p>
        </div2>

        
<div2 n="316"><head>[schol. 316]</head>

          <p> FVROR IRAQVE MENTEM PRAECIPITANT potest quidem specialiter accipi, id est ‘mentem meam
            furor et ira praecipitarunt’; sed melius est generaliter: ‘non mirum est me arma cepisse
            sine ratione; furor enim et ira mentem praecipitant’. </p>
        </div2>

        
<div2 n="319"><head>[schol. 319]</head>

          <p> ARCIS PHOEBIQVE SACERDOS aut subrogatum intellegimus, aut, quod melius est, morem
            Romanum tetigit - in Capitolio enim omnium deorum simulacra colebantur. </p>
        </div2>

        
<div2 n="320"><head>[schol. 320]</head>

          <p> SACRA MANV hoc est propter quod supra ait «sacra suosque tibi commendat Troia
            penates». VICTOSQVE DEOS qui egebant sacerdotis auxilio. Simul et Aeneae excusatur
            abscessus. </p>
        </div2>

        
<div2 n="321"><head>[schol. 321]</head>

          <p> IPSE TRAHIT septima syllepsis: ‘trahit’ enim licet nepotis tantum sit, tamen et
            superiora concludit. CVRSV legitur et ‘cursum’. AD LIMINA Aeneae; et religio laudatur et
            virtus. </p>
        </div2>

        
<div2 n="322"><head>[schol. 322]</head>

          <p> QVO RES SVMMA LOCO PANTHV admirantis est, non interrogantis. Et ‘Panthu’ vocativus
            est. ‘Res summa’ res publica. QVAM PRENDIMVS ARCEM? ‘cum tu eam relinquas’. Non enim
            plures erant arces; unde admirantis est. Et notanda simul orationis brevitas, quae in
            periculis congruit. </p>
        </div2>

        
<div2 n="325"><head>[schol. 325]</head>

          <p> DARDANIAE Troiae. Aut a Dardano Iovis et Electrae filio, aut secundum Sallustium «a
            rege Dardanorum Mida», qui Phrygiam tenuit. </p>
        </div2>

        
<div2 n="326"><head>[schol. 326]</head>

          <p> FERVS IVPPITER summae necessitatis est, cum etiam sacerdos in convicia ruit deorum;
            quod servat Vergilius ne umquam tradat Aeneae. ‘Ferus’ autem invidiose dictum est, nam
            aequus est omnibus, ut «rex Iuppiter omnibus idem». Hinc et paulo post «ipse deos in
            Dardana suscitat arma», hoc est qui aequalis esse consuevit. </p>
        </div2>

        
<div2 n="328"><head>[schol. 328]</head>

          <p> MEDIIS IN MOENIBVS ubi arx fuerat. ADSTANS pro ‘stans’; et est prothesis. </p>
        </div2>

        
<div2 n="329"><head>[schol. 329]</head>

          <p> VICTOR propositi effector, ut «rapidusque rotis insistere victor». MISCET scilicet
            caedibus. </p>
        </div2>

        
<div2 n="330"><head>[schol. 330]</head>

          <p> BIPATENTIBVS quia geminae sunt portae. </p>
        </div2>

        
<div2 n="331"><head>[schol. 331]</head>

          <p> MILIA subaudis ‘tot’, et est <foreign xml:lang="grc">ἀνακόλουθον</foreign>: nam dixit
            ‘quot’, cum non praemiserit ‘tot’. </p>
        </div2>

        
<div2 n="332"><head>[schol. 332]</head>

          <p> ANGVSTA VIARVM vicos; et est ut «strata viarum».</p>
        </div2>

        
<div2 n="333"><head>[schol. 333]</head>

          <p> FERRI ACIES bene addidit ‘ferri’, quia homonymum est ‘acies’. </p>
        </div2>

        
<div2 n="334"><head>[schol. 334]</head>

          <p> STRICTA nuda; unde et ‘destringere’ dicimus. </p>
        </div2>

        
<div2 n="335"><head>[schol. 335]</head>

          <p> CAECO MARTE aut nocturno proelio, aut epitheton Martis est, cuius exitus semper
            incertus est. </p>
        </div2>

        
<div2 n="336"><head>[schol. 336]</head>

          <p> NVMINE DIVVM subaudis ‘tali’, hoc est mala iniciente desideria. </p>
        </div2>

        
<div2 n="337"><head>[schol. 337]</head>

          <p> ERINYS inpatientia animi hoc loco. </p>
        </div2>

        
<div2 n="338"><head>[schol. 338]</head>

          <p> ET SVBLATVS et unde sublatus. </p>
        </div2>

        
<div2 n="341"><head>[schol. 341]</head>

          <p> ADGLOMERANT adglomerantur. MYGDONIDES patronymicon est; nam si gentis esset,
            ‘Mygdonius’ diceret; nullum enim gentis nomen in ‘des’ exit. Hunc autem Coroebum stultum
            inducit Euphorion, quem et Vergilius sequitur, dans ei «dolus an virtus, quis in hoste
            requirat?» cum sit turpis dolo quaesita victoria. </p>
        </div2>

        
<div2 n="344"><head>[schol. 344]</head>

          <p> ET GENER ‘gener’ dicitur et qui est et qui esse vult, ut hic indicat locus; sicut
            etiam ‘maritus’, unde est «quos ego sim totiens iam dedignata maritos».</p>
        </div2>

        
<div2 n="345"><head>[schol. 345]</head>

          <p> PRAECEPTA propter illud «tunc etiam fatis aperit Cassandra futuris». FVRENTIS
            vaticinantis. </p>
        </div2>

        
<div2 n="348"><head>[schol. 348]</head>

          <p> INCIPIO SVPER HIS his incipio. ‘Super’ insuper, quia iam audebant; unde paulo post ait
            ‘furor additus’. IVVENES FORTISSIMA FRVSTRA PECTORA ordo talis est: ‘iuvenes, fortissima
            pectora, frustra succurritis urbi incensae, quia excesserunt dii; unde, si vobis cupido
            certa est me sequi audentem extrema, moriamur et in media arma ruamus’. Obscuritatem
            autem facit hoc loco et synchysis, id est hyperbati longa confusio, et falsa lectio; nam
            multi ‘audendi’ legunt, multi ‘audenti’. Sed neutrum procedit. Ergo ‘audentem’ legendum
            est. </p>
        </div2>

        
<div2 n="351"><head>[schol. 351]</head>

          <p> EXCESSERE quia ante expugnationem evocabantur ab hostibus numina propter vitanda
            sacrilegia. </p>
        </div2>

        
<div2 n="352"><head>[schol. 352]</head>

          <p> QVIBVS subaudimus ‘auxiliantibus’. </p>
        </div2>

        
<div2 n="354"><head>[schol. 354]</head>

          <p> VNA SALVS VICTIS NVLLAM SPERARE SALVTEM plerumque enim desperatione robur augetur, ut
            Statius «est ubi dat vires nimius timor»; item scimus mortem captivitatis esse remedium.
            Hoc ergo suadet ut aut desperatione vincant, aut vitetur morte captivitas. ‘Salus’ nunc
            remedium. </p>
        </div2>

        
<div2 n="355"><head>[schol. 355]</head>

          <p> LVPI CEV hoc ad ferocitatem pertinet. ‘Nebula’ ad noctem, ‘catuli’ ad liberos
            coniugesque. </p>
        </div2>

        
<div2 n="357"><head>[schol. 357]</head>

          <p> EXEGIT exclusit, de latebris scilicet, ut Terentius «spectandae an exigendae sint
            vobis prius».</p>
        </div2>

        
<div2 n="360"><head>[schol. 360]</head>

          <p> CAVA VMBRA bonum epitheton; naturale enim est ut obscurum sit omne concavum. </p>
        </div2>

        
<div2 n="361"><head>[schol. 361]</head>

          <p> QVIS etiam Graecorum, ut «quis talia fando». LACRIMIS AEQVARE LABORES hypallage pro
            ‘laboribus aequare lacrimas’, ut «dare classibus austros».</p>
        </div2>

        
<div2 n="363"><head>[schol. 363]</head>

          <p> VRBS ANTIQVA vel nobilis, vel quia duobus milibus octingentis annis regnasse firmatur.
          </p>
        </div2>

        
<div2 n="364"><head>[schol. 364]</head>

          <p> STERNVNTVR INERTIA aut non repugnantia, ut «pecora inter inertia votis optat aprum»,
            aut ‘inertia’ dum occiduntur, ut «inbellem avertis Romanis arcibus Indum», hoc est
            avertendo ostendis inbellem. </p>
        </div2>

        
<div2 n="365"><head>[schol. 365]</head>

          <p> RELLIGIOSA gradatim ascendit. Sane ‘relligio’ geminatur ‘l’ propter metri
            necessitatem. </p>
        </div2>

        
<div2 n="366"><head>[schol. 366]</head>

          <p> POENAS DANT moriuntur indigne; hoc enim proprie significat. </p>
        </div2>

        
<div2 n="367"><head>[schol. 367]</head>

          <p> REDIT IN PRAECORDIA VIRTVS atqui ait Horatius «nec vera virtus cum semel excidit curat
            reponi deterioribus». Sed sententiae non semper generales sunt, sed interdum pro
            negotiorum qualitate formantur. </p>
        </div2>

        
<div2 n="368"><head>[schol. 368]</head>

          <p> VICTORESQVE CADVNT DANAI generaliter dixit ‘victores’. </p>
        </div2>

        
<div2 n="369"><head>[schol. 369]</head>

          <p> PLVRIMA MORTIS IMAGO aut definitio timoris est, aut varietas mortis ostenditur. </p>
        </div2>

        
<div2 n="371"><head>[schol. 371]</head>

          <p> ANDROGEOS et Graeca est et Attica declinatio; unde est «in foribus letum Androgeo».
            Facit enim <foreign xml:lang="grc">ὁ Ἀνδρόγεως, τοῦ Ἀνδρόγεω</foreign>. </p>
        </div2>

        
<div2 n="373"><head>[schol. 373]</head>

          <p> VIRI increpantis est. </p>
        </div2>

        
<div2 n="374"><head>[schol. 374]</head>

          <p> SERA SEGNITIES quae seros facit, id est tardos, ut «mors pallida». FERVNTQVE PERGAMA
              <foreign xml:lang="grc">ἐμφατικῶς</foreign>, ut «Ilium in Italiam portans».</p>
        </div2>

        
<div2 n="375"><head>[schol. 375]</head>

          <p> ITIS pro ‘venitis’, ut econtra Terentius «nisi eo ad mercatum venio», pro ‘eo’. </p>
        </div2>

        
<div2 n="377"><head>[schol. 377]</head>

          <p> FIDA SATIS bene addidit ‘fida’, ut ostenderet symbolum quo utebantur in bello. MEDIOS
            manifestos, ut «medioque ex hoste recepi» et «quamquam in media iam morte tenetur».</p>
        </div2>

        
<div2 n="379"><head>[schol. 379]</head>

          <p> ASPRIS synaeresis est, ut «compostus». ANGVEM <foreign xml:lang="grc">
              καταχρηστικῶϛ</foreign>. </p>
        </div2>

        
<div2 n="380"><head>[schol. 380]</head>

          <p> HVMI NITENS incedens per humum. Et est adverbium. </p>
        </div2>

        
<div2 n="382"><head>[schol. 382]</head>

          <p> ABIBAT bene inperfecto usus est; non enim abiit. </p>
        </div2>

        
<div2 n="384"><head>[schol. 384]</head>

          <p> IGNAROSQVE LOCI his circumstantiis ostendit a paucis plures potuisse superari. </p>
        </div2>

        
<div2 n="385"><head>[schol. 385]</head>

          <p> ADSPIRAT favit, ut «adspirant aurae in noctem»; unde et favor ‘aura’ dicitur, ut
            «gaudens popularibus auris».</p>
        </div2>

        
<div2 n="386"><head>[schol. 386]</head>

          <p> SVCCESSV felicitate; quod est stultitiae. </p>
        </div2>

        
<div2 n="387"><head>[schol. 387]</head>

          <p> QVA PRIMA INQVIT FORTVNA non ‘quae prima’, sed ‘qua primum’. Est autem hypallage, ut
            «ibant obscuri sola sub nocte» pro ‘ipsi soli’; quae fit non ornatus causa, ut «pars in
            frusta secant», sed necessitatis. </p>
        </div2>

        
<div2 n="389"><head>[schol. 389]</head>

          <p> CLIPEOS maiora scuta, quibus latemus, <foreign xml:lang="grc">ἀπὸ τοῦ κλέπτειν τὸ
              σῶμα</foreign>. INSIGNIA arma omnia. </p>
        </div2>

        
<div2 n="391"><head>[schol. 391]</head>

          <p> ARMA subdistingue, ut sit quasi interrogantis. COMANTEM aut ‘cristatam’, quia de
            caudis animalium habebant cristas, ut «cristaque hirsutus equina», aut ‘comas habentem’,
            ut Statius «non ego in terga comantis Abantiadas».</p>
        </div2>

        
<div2 n="392"><head>[schol. 392]</head>

          <p> INSIGNE DECORVM ornamentum decorum; non enim sunt duo epitheta, quod apud Latinos
            vitiosum est. Fecit hoc tamen Vergilius in paucis versibus, qui tamen emendati sunt, ut
            «lenta quibus torno facili super addita vitis», cum antea ‘facilis’ fuerit. </p>
        </div2>

        
<div2 n="393"><head>[schol. 393]</head>

          <p> INDVITVR quia multa inerant in scuto lora, quibus manum inserebant, ut «clipeoque
            sinistram insertabam aptans».</p>
        </div2>

        
<div2 n="394"><head>[schol. 394]</head>

          <p> HOC IPSE multi hic distinguunt et ad Aenean referunt. </p>
        </div2>

        
<div2 n="396"><head>[schol. 396]</head>

          <p> INMIXTI vacat ‘in’, ut solet frequenter. HAVD NVMINE NOSTRO aut diis contrariis, aut
            quia in scutis Graecorum Neptunus, in Troianorum fuerat Minerva depicta. </p>
        </div2>

        
<div2 n="400"><head>[schol. 400]</head>

          <p> FIDA PETVNT sibi scilicet. FORMIDINE TVRPI epitheton timoris est. Sic Sallustius
            «Carbo turpi formidine Italiam atque exercitum deseruit».</p>
        </div2>

        
<div2 n="401"><head>[schol. 401]</head>

          <p> CONDVNTVR IN ALVO non dum eunt, sed cum esse coeperint; unde et ablativo usus est, non
            accusativo, ut in Georgicis «conditus in nubem». Tale est autem hoc quale illud
            ‘includuntur in carcere’ et «includuntur in carcerem».</p>
        </div2>

        
<div2 n="402"><head>[schol. 402]</head>

          <p> HEV NIHIL INVITIS FAS QVEMQVAM FIDERE DIVIS generalis quidem sententia est, sed loco
            congrua; sequitur enim et Cassandrae captivitas fidentis sacerdotio, et praecesserat
            armorum mutatio, quae nunc deprehenditur. Alioquin vitiosa est, cum discrepat a
            specialitate. </p>
        </div2>

        
<div2 n="403"><head>[schol. 403]</head>

          <p> PRIAMEIA patronymicon quidem est, sed species possessivi; ‘Priameis’ vero tantum
            patronymicon est, sicut ‘Priamides’. </p>
        </div2>

        
<div2 n="405"><head>[schol. 405]</head>

          <p> TENDENS LVMINA quod est manuum oculis dedit. FRVSTRA secundum Epicureos; et est
            separatum. </p>
        </div2>

        
<div2 n="407"><head>[schol. 407]</head>

          <p> HANC SPECIEM ‘species’ medium est; nam et bona et mala est. FVRIATA ‘furiosus’ est a
            quo furor numquam recedit, ‘furiatus’ qui furit ex causa. </p>
        </div2>

        
<div2 n="408"><head>[schol. 408]</head>

          <p> PERITVRVS melior sensus est si ad dimicantis referatur adfectum, sicut de Tarchonte,
            de quo dixit «et medios fertur moriturus in hostes», cum vicerit. </p>
        </div2>

        
<div2 n="410"><head>[schol. 410]</head>

          <p> CVLMINE tecto, quod ante culmis tegebatur. </p>
        </div2>

        
<div2 n="411"><head>[schol. 411]</head>

          <p> CAEDES non proelium. MISERRIMA autem quia inter cives. </p>
        </div2>

        
<div2 n="412"><head>[schol. 412]</head>

          <p> IVBARVM pro ‘cristarum’, quae de caudis fiebant, ut est «cristaque hirsutus
            equina».</p>
        </div2>

        
<div2 n="413"><head>[schol. 413]</head>

          <p> TVNC DANAI ordo est ‘undique collecti invadunt’. EREPTAE schma dianoiaç non enim dicit
            a Troianis sublatam, sed intellegendum reliquit. </p>
        </div2>

        
<div2 n="415"><head>[schol. 415]</head>

          <p> GEMINI ATRIDAE duo; quod habet excusationem, quia fratres sunt, propter similitudinem.
            Nam numeri esse non potest; ‘gemini’ enim sunt proprie ‘simul nati’. EXERCITVS OMNIS
            bene excusat propter victi pudorem, ut ‘obruimur numero’. </p>
        </div2>

        
<div2 n="416"><head>[schol. 416]</head>

          <p> ADVERSI e contrario flantes. </p>
        </div2>

        
<div2 n="417"><head>[schol. 417]</head>

          <p> EOIS EVRVS EQVIS ab Eois equis, id est Solis; nam Eurus ab oriente flat. Notandum sane
            quod, cum ‘Eous’ ‘e’ naturaliter longum habeat, metri necessitate correptum est propter
            sequentem vocalem. Rarum autem est; nam nec proprium nomen est, ut ‘Diana’, nec sermo
            compositus, ut «sudibusve praeustis».</p>
        </div2>

        
<div2 n="418"><head>[schol. 418]</head>

          <p> STRIDVNT SILVAE excursus poeticus, qui ultra tres versus fieri non debet. </p>
        </div2>

        
<div2 n="419"><head>[schol. 419]</head>

          <p> SPVMEVS pro ‘spumosus’. ATQVE IMO ‘ab’ minus est. </p>
        </div2>

        
<div2 n="420"><head>[schol. 420]</head>

          <p> ILLI propter illud ‘hic primum ex alto’. OBSCVRA NOCTE PER VMBRAM per umbram noctis
            obscurae, ut «molemque et montes».</p>
        </div2>

        
<div2 n="421"><head>[schol. 421]</head>

          <p> FVDIMVS modo ‘fugavimus’; nam sequitur ‘totaque agitavimus urbe’. Alibi ‘interemimus’.
          </p>
        </div2>

        
<div2 n="422"><head>[schol. 422]</head>

          <p> MENTITAQVE TELA verbo communi, hoc est ‘quae nos Graecos esse mentiebantur’. Vt solet,
            sensum dedit rei inanimatae; non enim illi poterant tela mentiri. </p>
        </div2>

        
<div2 n="423"><head>[schol. 423]</head>

          <p> SIGNANT designant, aut per vocem aut per symbolum quo utebatur exercitus. </p>
        </div2>

        
<div2 n="426"><head>[schol. 426]</head>

          <p> VNVS ‘praecipuus’. </p>
        </div2>

        
<div2 n="427"><head>[schol. 427]</head>

          <p> AEQVI pro ‘aequitatis’. Et optima figura est a feminino genere in neutrum transire.
          </p>
        </div2>

        
<div2 n="428"><head>[schol. 428]</head>

          <p> DIIS ALITER VISVM in ingenti indignatione Aeneae tamen nihil sacrilegum datur, et cum
            sequatur «confixi a sociis».</p>
        </div2>

        
<div2 n="429"><head>[schol. 429]</head>

          <p>
            <foreign xml:lang="grc">PANTHV</foreign> vocativus Graecus est. </p>
        </div2>

        
<div2 n="431"><head>[schol. 431]</head>

          <p> ILIACI CINERES naturale est iurare per id quod carum habuimus. Et excusatur, ut supra
            diximus, fuga. </p>
        </div2>

        
<div2 n="432"><head>[schol. 432]</head>

          <p> TESTOR testificor; et deest ‘vos’. </p>
        </div2>

        
<div2 n="433"><head>[schol. 433]</head>

          <p> VICES pugnas, quia per vicissitudinem pugnabatur, ut Sallustius docet. Legimus etiam
            poenas ‘vices’ dici: Horatius «vicesque superbae te maneant ipsum». Sed de bello
            usurpatum est; nullum enim proelium caret periculo. </p>
        </div2>

        
<div2 n="434"><head>[schol. 434]</head>

          <p> MERVISSE MANV testor me meruisse, id est fortiter dimicasse; hi enim merentur occidi.
            Bene autem evasisse se fatis imputat, cum tam senex quam debilis evaserint, occisis
            iuvenibus. </p>
        </div2>

        
<div2 n="437"><head>[schol. 437]</head>

          <p> CLAMORE bellico scilicet. INGENTEM PVGNAM merito, quippe in domo regia, de qua maior
            spes erat praedae. </p>
        </div2>

        
<div2 n="439"><head>[schol. 439]</head>

          <p> MORERENTVR non pugnarent, ut supra «oriturque miserrima caedes».</p>
        </div2>

        
<div2 n="441"><head>[schol. 441]</head>

          <p> ACTA TESTVDINE applicata. </p>
        </div2>

        
<div2 n="442"><head>[schol. 442]</head>

          <p> POSTESQVE SVB IPSOS si circa portam, ‘sub postibus’; si circa fenestras, ‘sub postes’.
          </p>
        </div2>

        
<div2 n="443"><head>[schol. 443]</head>

          <p> AD TELA contra tela. </p>
        </div2>

        
<div2 n="445"><head>[schol. 445]</head>

          <p> TECTA CVLMINA ‘tecta’ participium est; aut eandem rem bis dixit. </p>
        </div2>

        
<div2 n="446"><head>[schol. 446]</head>

          <p> HIS SE propter quae pugnabant. Sic Lucanus «in pugnam fregere rates».</p>
        </div2>

        
<div2 n="448"><head>[schol. 448]</head>

          <p> DECORA ab eo quod est ‘decus’, ut ‘pecus’. </p>
        </div2>

        
<div2 n="450"><head>[schol. 450]</head>

          <p> OBSEDERE modo pro ‘praesidio tenebant’, ut sequentia indicant «has servant agmine
            denso».</p>
        </div2>

        
<div2 n="451"><head>[schol. 451]</head>

          <p> INSTAVRATI ANIMI hinc ostenditur eos superius defecisse; quod supra non dixit. </p>
        </div2>

        
<div2 n="452"><head>[schol. 452]</head>

          <p> LEVARE iuvare. VIMQVE virtutem, ut Sallustius «sed nostra omnis vis in anima et
            corpore sita est». VICTIS qui vincebantur, ut «et qua vectus Abas».</p>
        </div2>

        
<div2 n="453"><head>[schol. 453]</head>

          <p> LIMEN ERAT contra illud ‘obsessis foribus’ quemadmodum ingressus sit? Et dicit per
            posticum, quod generis est neutri, ut Horatius «atria servantem postico falle clientem».
            Nam si generis feminini legeris ‘postica’, augurale est, ut ‘antica’, ‘postica’. CAECAE
            non omnibus notae. PERVIVS VSVS ‘usus’ verbum iuris: ‘via‹e›’ actus
            usus. </p>
        </div2>

        
<div2 n="455"><head>[schol. 455]</head>

          <p> INFELIX ad praesens rettulit tempus ‘infelix’. DVM REGNA MANEBANT ‘dum’ donec: et
            absolutus est sensus. Alii tamen ‘cum’ legunt: sed ‘cum manebant’ quomodo dicimus, cum
            constet ‘manebant’ modum esse indicativum? Hoc ergo sciendum est, quia, quando
            coniunctivus est, necesse est aliquid iungi aut subaudiri, ut ‘cum venirem, vidi illum’.
            Si autem ‘cum veniebam’ dicamus, aut modus pro modo est, hoc est indicativus pro
            coniunctivo: aut ‘cum’ non erit coniunctio, sed adverbium temporis, et significat
            ‘tempore quo veniebam’. </p>
        </div2>

        
<div2 n="457"><head>[schol. 457]</head>

          <p> AD SOCEROS meliori sexui respondit, id est masculino. TRAHEBAT quasi puerum, ut
            «parvumque nepotem ipse trahit».</p>
        </div2>

        
<div2 n="458"><head>[schol. 458]</head>

          <p> EVADO ‘e’ vacat, ut ‘emortuus’. Sane minus est ‘hac’, id est ‘hac evado’. </p>
        </div2>

        
<div2 n="459"><head>[schol. 459]</head>

          <p> IACTABANT spargebant, quasi nihil profutura. </p>
        </div2>

        
<div2 n="460"><head>[schol. 460]</head>

          <p> IN PRAECIPITI in alto, unde quis potest praeceps dari; sequitur enim «sub astra
            eductam».</p>
        </div2>

        
<div2 n="462"><head>[schol. 462]</head>

          <p> SOLITAE NAVES participium sine verbi origine: ‘soleo’ enim neutrale est, quod caret
            passivo. CASTRA ubi exercitus sit ‘castra’ dicuntur: unde est «nos castra movemus et
            velorum pandimus alas».</p>
        </div2>

        
<div2 n="463"><head>[schol. 463]</head>

          <p> SVMMA extrema, ut supremum ‘summum’ dicimus: ut «pro supreme Iuppiter». LABANTES
            faciles ad resolutionem. Et est ordo ‘turrim convellimus inpulimusque’. </p>
        </div2>

        
<div2 n="468"><head>[schol. 468]</head>

          <p> TELORVM INTEREA CESSAT GENVS bene addidit ‘genus’. Telum enim dicitur secundum Graecam
            etymologiam <foreign xml:lang="grc">ἀπὸ τοῦ τηλόθεν</foreign>, ‘quicquid longe iaci
            potest’; quamquam legerimus de gladio «at non hoc telum mea quod vi dextera versat», et
            sequitur «dixit et sublatum consurgit in ensem». Telum autem illo loco dictum a
            longitudine, unde et ‘mustelam’ dicimus. </p>
        </div2>

        
<div2 n="469"><head>[schol. 469]</head>

          <p> VESTIBVLVM ‘vestibulum’ est prima pars ‹domus et ingressus› ianuae.
            Dictum autem vestibulum vel quod ianuam vestiat, ut videmus cameram duabus sustentatam
            columnis, vel quoniam Vestae consecratum est. Vnde nubentes puellae limen non tangunt.
            Lucanus «translata vitat contingere limina planta». Singula enim domus sacrata sunt
            diis, ut culina penatibus, maceries, quae ambit domum, Herceo Iovi. PYRRHVS a colore
            dictus, qui Latine ‘burrus’ dicitur. </p>
        </div2>

        
<div2 n="471"><head>[schol. 471]</head>

          <p> MALA GRAMINA PASTVS legimus et «silva pastus harundinea». Sed sciendum est, quia,
            licet hoc in usu sit, rarum tamen est apud antiquos. ‘Pastus’ autem pro ‘qui
            pascebatur’, quia, ut supra diximus, in hoc Latinitas deficit. </p>
        </div2>

        
<div2 n="472"><head>[schol. 472]</head>

          <p> BRVMA id est hiemps. Dicta autem ‘bruma’ quasi <foreign xml:lang="grc">βραχὺ
              ἦμαρ</foreign>, id est brevis dies. Est autem, ut hic locus indicat, generis feminini,
            numeri singularis. </p>
        </div2>

        
<div2 n="474"><head>[schol. 474]</head>

          <p> LVBRICA TERGA ‘lubricum’ dicitur et quod labitur dum tenetur, ut piscis, serpens, et
            locus in quo labimur, ut «et sese opposuit Salio per lubrica surgens».</p>
        </div2>

        
<div2 n="476"><head>[schol. 476]</head>

          <p> PERIPHAS ultima accentum non habet, ne femininum sit; nec tertia a fine, quia
            novissima longa est; ergo ‘ri’ habebit accentum. </p>
        </div2>

        
<div2 n="477"><head>[schol. 477]</head>

          <p> ARMIGER AVTOMEDON Pyrrhi armiger; nam Achillis auriga fuit. SCYRIA PVBES a Scyro
            insula, una de Cycladibus, in qua Lycomedes fuit, pater Deidamiae. </p>
        </div2>

        
<div2 n="478"><head>[schol. 478]</head>

          <p> SVCCEDVNT TECTO pro ‘sub tectum cedunt’. Et est figura, quia mutatus est casus. </p>
        </div2>

        
<div2 n="479"><head>[schol. 479]</head>

          <p> BIPENNI ecce nomen, quod reservavit antiquitatem; quia veteres ‘pennas’ dicebant, non
            ‘pinnas’. </p>
        </div2>

        
<div2 n="480"><head>[schol. 480]</head>

          <p> VELLIT non ‘deiecit’ - nam sequitur paulo post «labat ariete crebro» - sed ‘movet’, ut
            «Cynthius aurem vellit, et admonuit».</p>
        </div2>

        
<div2 n="482"><head>[schol. 482]</head>

          <p> INGENTEM FENESTRAM epitheto, ut solet, auxit tapinosin. </p>
        </div2>

        
<div2 n="485"><head>[schol. 485]</head>

          <p> ARMATOSQVE VIDENT STANTES unde supra «strictis mucronibus imas obsedere fores».</p>
        </div2>

        
<div2 n="486"><head>[schol. 486]</head>

          <p> AT DOMVS INTERIOR de Albano excidio translatus est locus. TVMVLTV ‘tumultus’ dictus
            quasi timor multus; unde alia bella dicta sunt ‘Italicus tumultus’. Bene autem addidit
            ‘misero’, quia est etiam terribilis. </p>
        </div2>

        
<div2 n="487"><head>[schol. 487]</head>

          <p> MISCETVR perturbatur, ut «nec quisquam aeratas acies ex agmine tanto misceri putet».
            CAVAE AEDES tecta camerata. ‘Aedem’ autem numero singulari de templo tantum dicimus,
            plurali et de domibus et de templis. Si aliter dictum inveneris, usurpatum est. </p>
        </div2>

        
<div2 n="488"><head>[schol. 488]</head>

          <p> FERIT CLAMOR secundum philosophos qui dicunt vocem corpus esse; bene ergo ‘ferit’.
            AVREA SIDERA multi ad laquearia referunt, quod stultum est. </p>
        </div2>

        
<div2 n="489"><head>[schol. 489]</head>

          <p> PAVIDAE pro ‘paventes’. ‘Pavidus’ est semper timens, ‘pavens’ ex causa, ut supra
            ‘furiatus’ et ‘furiosus’. </p>
        </div2>

        
<div2 n="490"><head>[schol. 490]</head>

          <p> AMPLEXAEQVE TENENT POSTES ATQVE OSCVLA FIGVNT Apollonii locus, in quo inducitur Medea
            <unclear/> patrem salutasse, et domum relinquens. </p>
        </div2>

        
<div2 n="491"><head>[schol. 491]</head>

          <p> VI PATRIA secundum fidem generis sui, ut «stirpis Achilleae fastus». Item de Hercule
            «salve, vera Iovis proles».</p>
        </div2>

        
<div2 n="493"><head>[schol. 493]</head>

          <p> CARDINE a cardine. </p>
        </div2>

        
<div2 n="496"><head>[schol. 496]</head>

          <p> NON SIC AGGERIBVS RVPTIS vult ostendere gravius vastatam Troiam quam agri fluviorum
            eruptione vastantur. Et sciendum comparationes aut pares esse aut maiores, aut minores.
            SPVMEVS spumosus. </p>
        </div2>

        
<div2 n="497"><head>[schol. 497]</head>

          <p> EXIIT dicimus et ‘exivit’. Sed ‘v’ subtrahit Vergilius ut brevem faciat sequente
            vocali. </p>
        </div2>

        
<div2 n="498"><head>[schol. 498]</head>

          <p> CVMVLO augmento. </p>
        </div2>

        
<div2 n="499"><head>[schol. 499]</head>

          <p> VIDI IPSE FVRENTEM ut «quaeque ipse miserrima vidi».</p>
        </div2>

        
<div2 n="500"><head>[schol. 500]</head>

          <p> GEMINOS more suo ‘fratres’. ‘Gemini’ enim sunt non duo, sed simul nati. </p>
        </div2>

        
<div2 n="501"><head>[schol. 501]</head>

          <p> CENTVMQVE NVRVS aut finitus est numerus pro infinito, aut certe ideo ‘centum’, quia
            barbarorum fuerat non singulas coniuges habere, sed plures. Aut illud dicit ‘plures
            feminas’, ut Lucanus «cultus gestare decoros vix nuribus rapuere mares», hoc est
            ‘feminis’. Aut ‘centum per aras’, licet incongruum sit, quia sequitur «haec ara tuebitur
            omnes», et unus per centum aras occidi non poterat. </p>
        </div2>

        
<div2 n="502"><head>[schol. 502]</head>

          <p> QVOS IPSE SACRAVERAT IGNES ut «et religiosa deorum limina»; per quod ostenditur
            latenter nihil prodesse religionem. FOEDANTEM autem est cruentantem. </p>
        </div2>

        
<div2 n="503"><head>[schol. 503]</head>

          <p> QVINQVAGINTA ILLI THALAMI ‘illi’ celebrati ab Homero. Et bene de thalamis verum
            expressit numerum; potest enim unus thalamus plures habere coniuges. Et est zeugma
            ‘quinquaginta thalami procubuere’ et ‘postes superbi’. </p>
        </div2>

        
<div2 n="504"><head>[schol. 504]</head>

          <p> AVRO BARBARICO id est aut ‘multo’, aut vere barbaro, quia <foreign xml:lang="grc">πᾶς
              μὴ Ἕλλην βάρβαρος</foreign>. SPOLIISQVE SVPERBI hoc enim fuit moris antiqui, ut in
            septimo «captivi pendent currus curvaeque secures».</p>
        </div2>

        
<div2 n="506"><head>[schol. 506]</head>

          <p> FORSITAN ET PRIAMI FVERINT QVAE FATA REQVIRAS bono usus est ordine, ut ante rei
            publicae, post regis, inde privati, hoc est sua fata narraret. De morte autem Priami
            varie lectum est. Alii dicunt quod a Pyrrho in domo quidem sua captus est, sed ad
            tumulum Achillis occisus tractusque est iuxta Sigeum promunturium; nam in Rhoeteo Aiax
            sepultus est. Tunc eius caput conto fixum circumtulit. Alii vero quod iuxta Hercei Iovis
            aram extinctus sit dicunt; unde Lucanus «Herceas, monstrator ait, non respicis aras?».
            Et hanc opinionem plene Vergilius sequitur; licet etiam illam praelibet, ut suo
            indicavimus loco. </p>
        </div2>

        
<div2 n="508"><head>[schol. 508]</head>

          <p> MEDIVM HOSTEM hypallage est, in mediis aedibus. Si autem ‘mediis’ legeris, non stat
            versus, nisi excluso ‘s’, ut «inter se coisse viros et decernere ferro». Et bene Priamum
            non nisi in extremis armat periculis. </p>
        </div2>

        
<div2 n="509"><head>[schol. 509]</head>

          <p> TREMENTIBVS AEVO non timore. </p>
        </div2>

        
<div2 n="510"><head>[schol. 510]</head>

          <p> CIRCVMDAT non apte sibi cohaerere facit, sed potius oneri sumit. INVTILE FERRVM ipse
            inutilis. ‘Ferrum’ enim de his est quae a coniunctis sumunt epitheta, ut ‘venenum’. </p>
        </div2>

        
<div2 n="512"><head>[schol. 512]</head>

          <p> NVDOQVE SVB AXE hoc est sub divo, quod inpluvium dicitur. ‘Axis’ autem est aut
            plaustrum septentrionale, aut pars septentrionis, aut spiritus quo mundus movetur, sicut
            docet Lucanus. </p>
        </div2>

        
<div2 n="513"><head>[schol. 513]</head>

          <p> VETERRIMA usurpatum est. Ergo, ut supra diximus, hoc tantum uti si necesse sit licet.
          </p>
        </div2>

        
<div2 n="514"><head>[schol. 514]</head>

          <p> CONPLEXA PENATES ‘penates’ sunt omnes dii qui domi coluntur. </p>
        </div2>

        
<div2 n="515"><head>[schol. 515]</head>

          <p> NEQVIQVAM aut secundum Epicureos, aut propter vim bellicam. ALTARIA superorum et
            ‘arae’ sunt et ‘altaria’, inferorum tantum ‘arae’. ‘Ara’ autem dicitur a precibus, quas
            Graeci <foreign xml:lang="grc">ἀρὰς</foreign> dicunt; unde contra inprecatio <foreign xml:lang="grc">
              κατάρα</foreign> dicitur. </p>
        </div2>

        
<div2 n="516"><head>[schol. 516]</head>

          <p> PRAECIPITES festinae, propter tempestatem; et bene ‘atra’ addidit, quia est et clara,
            ut «unde haec tam clara repente tempestas».</p>
        </div2>

        
<div2 n="519"><head>[schol. 519]</head>

          <p> DIRA modo proprie; ‘dira’ enim est deorum ira. Ergo ‘quae mens infusa ex deorum ira?’.
          </p>
        </div2>

        
<div2 n="520"><head>[schol. 520]</head>

          <p> RVIS aut ‘festinas’, aut ‘incedis seniliter’. </p>
        </div2>

        
<div2 n="522"><head>[schol. 522]</head>

          <p> NON SI IPSE MEVS subaudis ‘posset defendere’. </p>
        </div2>

        
<div2 n="524"><head>[schol. 524]</head>

          <p> ORE EFFATA abundat ‘ore’. </p>
        </div2>

        
<div2 n="528"><head>[schol. 528]</head>

          <p> VACVA magna, quae difficile complerentur. </p>
        </div2>

        
<div2 n="529"><head>[schol. 529]</head>

          <p> INFESTO VVLNERE bonum schema; ‘vulnus’ pro ‘telo’. </p>
        </div2>

        
<div2 n="531"><head>[schol. 531]</head>

          <p> EVASIT pervenit. </p>
        </div2>

        
<div2 n="532"><head>[schol. 532]</head>

          <p> VITAM CVM SANGVINE FVDIT modo eos sequitur qui sanguinem sedem vitae volunt; alibi eos
            qui ipsum sanguinem vitam volunt, ut «purpuream vomit ille animam».</p>
        </div2>

        
<div2 n="533"><head>[schol. 533]</head>

          <p> HIC id est ‘tunc’. MEDIA autem manifesta. Et potest referri vel ad Priamum, vel ad
            Politen. </p>
        </div2>

        
<div2 n="536"><head>[schol. 536]</head>

          <p> SIQVA EST vel secundum Epicureos, vel desperat quia inpune ante aras conspicit caedes.
            CVRET ulciscatur. </p>
        </div2>

        
<div2 n="537"><head>[schol. 537]</head>

          <p> GRATES prout res fuerit, vel in bonis vel in malis dicuntur, sicut praemia. </p>
        </div2>

        
<div2 n="538"><head>[schol. 538]</head>

          <p> CORAM modo adverbium temporis est, quia verbo cohaeret, ut «coram quem quaeritis
            adsum». ME CERNERE de spectaculo queritur, non de morte. </p>
        </div2>

        
<div2 n="539"><head>[schol. 539]</head>

          <p> FVNERE cadavere; ab eo quod praecedit id quod sequitur. ‘Funus’ enim est iam ardens
            cadaver, quod dum portatur ‘exequias’ dicimus, crematum iam ‘reliquias’, conditum iam
            ‘sepulcrum’. </p>
        </div2>

        
<div2 n="541"><head>[schol. 541]</head>

          <p> IN HOSTE PRIAMO aut archaismos est, aut ‘in hoste’, id est cum hostem gereret, cum
            ipse hostis esset. IVRA FIDEMQVE SVPPLICIS ERVBVIT quia, quod Homerus mutat, dicitur
            duce Mercurio Priamus ingressus Achillis tentoria excitatum rogasse, quem dormientem
            posset occidere. ‘Iura’ vero quod a rege rogabatur. </p>
        </div2>

        
<div2 n="543"><head>[schol. 543]</head>

          <p> REMISIT comitatus usque ad Troiam est. </p>
        </div2>

        
<div2 n="544"><head>[schol. 544]</head>

          <p> INBELLE ut «inutile ferrum».</p>
        </div2>

        
<div2 n="546"><head>[schol. 546]</head>

          <p> NEQVIQVAM ‘non’. Sic Persius «nequiquam fundo suspiret nummus in imo».</p>
        </div2>

        
<div2 n="547"><head>[schol. 547]</head>

          <p> REFERES ERGO HAEC sarcasmos est, iocus cum amaritudine, ut «en agros et quam bello,
            Troiane, petisti Hesperiam metire iacens». Astismos autem est urbanitas sine iracundia,
            ut «atque idem iungat vulpes et mulgeat hircos».</p>
        </div2>

        
<div2 n="549"><head>[schol. 549]</head>

          <p> DEGENEREM non respondentem moribus patris. </p>
        </div2>

        
<div2 n="550"><head>[schol. 550]</head>

          <p> ALTARIA AD IPSA unde sperabat auxilium. </p>
        </div2>

        
<div2 n="552"><head>[schol. 552]</head>

          <p> DEXTRAQVE CORVSCVM EXTVLIT ‘coruscum’ si ornatum gemmis caput regis acceperis, sensus
            talis est: ‘sublato capite gladium in vaginam recondit, quae lateri semper cohaeret’. Si
            vero ‘coruscum gladium’ vis intellegere, lateri Priami infixum accipe, et <foreign xml:lang="grc">
              κατὰ τὸ σιωπώμενον</foreign>, postea caput esse sublatum. </p>
        </div2>

        
<div2 n="554"><head>[schol. 554]</head>

          <p> HAEC FINIS omnia Latina nomina, inanima, simplicia, a verbo non venientia, ‘nis’
            syllaba terminata, masculina sunt. Inanima propter ‘canis’, simplicia propter
            ‘bipennis’, a verbo non venientia propter ‘finis’. Ergo ‘clunis’ Iuvenalis bene dixit
            «tremulo descendant clune puellae». Horatius male «quod pulchrae clunes». HIC talis; ut
            «hunc ego te, Euryale, aspicio?». SORTE fatali necessitate. </p>
        </div2>

        
<div2 n="555"><head>[schol. 555]</head>

          <p> TROIAM pro ‘Ilium’. </p>
        </div2>

        
<div2 n="556"><head>[schol. 556]</head>

          <p> PERGAMA proprie Troianae arces sunt; unde <foreign xml:lang="grc">κατ᾿
              ἐξοχὴν</foreign> arces omnes ‘pergama’ dicuntur, ut ‘poetam’ dicimus, et intellegimus
            Vergilium. </p>
        </div2>

        
<div2 n="557"><head>[schol. 557]</head>

          <p> REGNATOREM ASIAE quia imperaverat et Phrygiae et Mygdoniae. IACET INGENS LITORE
            TRVNCVS Pompei tangit historiam. Quod autem dicit ‘litore’, illud, ut supra diximus,
            respicit quod in Pacuvii tragoedia continetur. Quod autem Donatus dicit ‘litus’ locum
            esse ante aras, a ‘litando’ dictum, ratione caret; nam a ‘litando’ ‘li’ brevis est, et
            stare non potest versus. </p>
        </div2>

        
<div2 n="558"><head>[schol. 558]</head>

          <p> SINE NOMINE sine agnitione. </p>
        </div2>

        
<div2 n="559"><head>[schol. 559]</head>

          <p> SAEVVS HORROR quia est et bonus; ut «laetusque per artus horror iit».</p>
        </div2>

        
<div2 n="562"><head>[schol. 562]</head>

          <p> VITAM EXHALANTEM secundum eos qui animam ventum volunt, ut «atque in ventos vita
            recessit».</p>
        </div2>

        
<div2 n="563"><head>[schol. 563]</head>

          <p> DIREPTA diripienda; participium pro participio. </p>
        </div2>

        
<div2 n="564"><head>[schol. 564]</head>

          <p> COPIA notandum de exercitu numero eum dixisse singulari, ut Sallustius cum ‘copias’ de
            exercitu numero plurali dicamus. ‘Copia’ vero aliarum rerum est. </p>
        </div2>

        
<div2 n="589"><head>[schol. 589]</head>

          <p> CVM MIHI SE ordo est, ‘cum mihi se videndam oculis obtulit non ante tam clara’. </p>
        </div2>

        
<div2 n="590"><head>[schol. 590]</head>

          <p> IN LVCE in nimbo, qui cum numinibus semper est. </p>
        </div2>

        
<div2 n="592"><head>[schol. 592]</head>

          <p> DEXTRAQVE PREHENSVM ea corporis parte qua Helenae ictum minabatur, quae in templo
            Vestae stabat ornata. Vt enim in primo diximus, aliquos hinc versus constat esse
            sublatos, nec inmerito. Nam et turpe est viro forti contra feminam irasci, et contrarium
            est Helenam in domo Priami fuisse illi rei, quae in sexto dicitur, quia in domo est
            inventa Deiphobi, postquam ex summa arce vocaverat Graecos. Hinc autem versus esse
            sublatos, Veneris verba declarant dicentis «non tibi Tyndaridis facies invisa
            Lacaenae».</p>
        </div2>

        
<div2 n="593"><head>[schol. 593]</head>

          <p> ROSEO pulchro. Perpetuum epitheton Veneris. INSVPER super, quod continuerat. </p>
        </div2>

        
<div2 n="594"><head>[schol. 594]</head>

          <p> INDOMITAS magnas. </p>
        </div2>

        
<div2 n="595"><head>[schol. 595]</head>

          <p> QVID FVRIS quia furor est virum fortem ruere in mulieris interitum. NOSTRI CVRA et hoc
            loco, ut solet, unam se de Aeneae familia facit; ut «unius ob iram prodimur». ‘Nostri’
            autem et ‘vestri’ genetivus pluralis est antiquus et ex Graeco veniens, sicut singularis
            est ‘mis’ et ‘tis’. Non est autem possessivum, sed ab eo quod est ‘nos’, et hoc est unde
            dicimus ‘nostri causa facit’, hoc est ‘nostrum’. </p>
        </div2>

        
<div2 n="597"><head>[schol. 597]</head>

          <p> SVPERET supervivat. </p>
        </div2>

        
<div2 n="598"><head>[schol. 598]</head>

          <p> ASCANIVSQVE PVER filius, ut «tuque puerque tuus». Horatius «puerosque Ledae». Et est
            Graecum; nam <foreign xml:lang="grc">παῖδας</foreign> dicunt. Interdum tamen etiam ad
            aetatem refertur. </p>
        </div2>

        
<div2 n="600"><head>[schol. 600]</head>

          <p> HAVSERIT ENSIS aut ‘percusserit’, ut «latus haurit apertum», aut ‘voraverit’. </p>
        </div2>

        
<div2 n="601"><head>[schol. 601]</head>

          <p> TYNDARIDIS atqui Iovis est, non Tyndarei filia; sed sic dicimus ‘Tyndaridis’ de
            Helena, ut de Hercule ‘Amphitryoniades’. Nam de Iove et Leda nati sunt Pollux et Helena,
            de Tyndareo et Leda Castor, qui et solus mortalis fuit; unde Vergilius «si fratrem
            Pollux alterna morte redemit», qui inmortalitatem suam cum fratre partitus est. Helenam
            vero inmortalem fuisse indicat tempus. Nam constat fratres eius cum Argonautis fuisse;
            Argonautarum filii cum Thebanis dimicaverunt. Item illorum filii contra Troiam bella
            gesserunt. Ergo si inmortalis Helena non fuisset, tot sine dubio saeculis durare non
            posset. Hanc autem legimus prius a Theseo raptam et in Aegypto commendatam Proteo.
            FACIES INVISA pulchritudo Helenae odiosa, id est Helena. Et est Graecum, ut ‘vis
            Herculea’, hoc est Hercules. LACAENAE a provincia Laconica. Et notandum derivationem
            minorem esse a principalitate, quod rarum est. </p>
        </div2>

        
<div2 n="602"><head>[schol. 602]</head>

          <p> CVLPATVSVE PARIS criminosus. </p>
        </div2>

        
<div2 n="604"><head>[schol. 604]</head>

          <p> ASPICE de Homero tractum, qui inducit Minervam praestantem ista Diomedi. NAMQVE OMNEM
            ordo est, ‘omnem tibi nubem eripiam, quae umida circum caligat et mortales hebetat visus
            tuenti’. Dicitur enim nebula orta de terris obesse nostris obtutibus, unde aquila, quia
            supra nebulam est, plus videt. Est etiam theologica ratio, quia ignorantes usum Venerium
            videre dicuntur et numina; unde nunc merito post Veneris abscessum numina vidisse
            dicitur Aeneas. OBDVCTA superducta. TVENTI modo ‘videnti’, alias ‘defendenti’. </p>
        </div2>

        
<div2 n="606"><head>[schol. 606]</head>

          <p> NEQVA PARENTIS IVSSA TIME ‘ne’ particula imperativo iungitur modo; sed interdum
            praesenti tempori, interdum futuro, prout aliquid volumus aut ad praesens aut ad futurum
            fieri. ‘Iussa time’ veretur enim ne imperanti sibi fugam non obtemperet. </p>
        </div2>

        
<div2 n="610"><head>[schol. 610]</head>

          <p> NEPTVNVS MVROS hoc quidem habet fabula, quod Neptunus cum Apolline Troiae fabricati
            sint muros. Sed constat Laomedontem supradictis diis certam vovisse pecuniam ad sacra
            facienda; quam inminentibus μισθοῖς transtulit ad murorum fabricam. Vnde dii et fecisse
            muros et offensi esse dicuntur. Simul notandum quod deos facit opera sua evertere, ut
            portas Iunonem — quarum dea est; nam portam luminis nascentibus praebet arces Minervam —
            legimus enim «Pallas quas condidit arces»; Neptunum muros — ipsi enim fundamenta sunt
            consecrata, cuius et moventur arbitrio; unde <foreign xml:lang="grc">ἐνοσίχθων</foreign>
            dicitur, hoc est terram movens aquae concussione, sicut terrae motus continent
            opiniones. TRIDENTI omnia in ‘ns’ exeuntia aut participia sunt aut nomina. Sed si
            participia sunt, ablativum et in ‘i’ et in ‘e’ mittunt pro nostro arbitrio; Iuvenalis
            «nec ardenti decoxit aeno», contra «semperque ardente camino». Si vero nomina fuerint,
            omni modo in ‘e’ exeunt. Si autem eadem sint et nomina et participia, ut ‘amans’, cum
            nomina fuerint, omni modo in ‘e’ mittunt, cum participia, licenter utimur. Ergo quia
            ‘tridens’ nomen est, ‘tridente’ debuit dicere; sed novitatem adfectavit, nulla cogente
            necessitate. Sane in nominibus quae et propria esse possunt et appellativa, ut
            ‘liberalis’ ‘felix’ ‘iuvenalis’, ablativus a proprio in ‘e’ exit, ab appellativo in ‘i’.
          </p>
        </div2>

        
<div2 n="612"><head>[schol. 612]</head>

          <p> SAEVISSIMA quae et fugam vetabat. </p>
        </div2>

        
<div2 n="613"><head>[schol. 613]</head>

          <p> SOCIVM sibi devotum. FVRENS irascens. </p>
        </div2>

        
<div2 n="615"><head>[schol. 615]</head>

          <p> TRITONIA PALLAS notandum duo antonomasiva sine proprio. Et est nimiae iracundiae cum
            dicitur, quamquam irata sit Graecis, nequaquam tamen Troianis parcere; licet in historia
            lectum sit vehementius iratam Minervam, quod post victoriam ei sacrificare noluerint, ut
            Horatius «cum Pallas usto vertit iram ab Ilio in inpiam Aiacis ratem».</p>
        </div2>

        
<div2 n="616"><head>[schol. 616]</head>

          <p> NIMBO EFFVLGENS nube divina. Alii ‘limbo’ legunt. Et est pars vestis extrema, quae
            ‘instita’ dicitur, ut Horatius «quarum subsuta talos tegit instita veste».</p>
        </div2>

        
<div2 n="617"><head>[schol. 617]</head>

          <p> IPSE PATER qui omnibus unus esse consuevit, ut «rex Iuppiter omnibus idem». Et bene
            honesta Aeneae causa fugiendi est. VIRESQVE SECVNDAS quia fuerunt et in Troianis, sed
            non prosperae. </p>
        </div2>

        
<div2 n="619"><head>[schol. 619]</head>

          <p> ERIPE accelera, raptim fac. </p>
        </div2>

        
<div2 n="620"><head>[schol. 620]</head>

          <p> NVSQVAM ABERO bona oeconomia. Nam si tenent Danai qua deficit ignis, necessarium est
            praesidium numinis; ut Horatius «nec deus intersit, nisi dignus vindice nodus
            inciderit». LIMINE SISTAM in limine, ut «silvis te, Tyrrhene, feras agitare
            putasti».</p>
        </div2>

        
<div2 n="622"><head>[schol. 622]</head>

          <p> APPARENT DIRAE FACIES secundum mathesin post abscessum Veneris dira dicit apparuisse
            numina, cuius praesentis radii intervenientes anaereticos temperant. </p>
        </div2>

        
<div2 n="624"><head>[schol. 624]</head>

          <p> TVM VERO quia ante et ab Hectore audierat, et per se viderat everti Troiam, sed non
            omnem. </p>
        </div2>

        
<div2 n="627"><head>[schol. 627]</head>

          <p> FERRO ET BIPENNIBVS tautologia est. </p>
        </div2>

        
<div2 n="628"><head>[schol. 628]</head>

          <p> ERVERE pro ‘deicere’ et est acyrologia. MINATVR aut ‘eminet’, ut «minaeque murorum»,
            aut ‘movetur’. </p>
        </div2>

        
<div2 n="629"><head>[schol. 629]</head>

          <p> TREMEFACTA COMAM solita figura. </p>
        </div2>

        
<div2 n="631"><head>[schol. 631]</head>

          <p> RVINAM aliarum arborum. </p>
        </div2>

        
<div2 n="632"><head>[schol. 632]</head>

          <p> AC DVCENTE DEO secundum eos qui dicunt utriusque sexus participationem habere numina.
            Nam ait Calvus «pollentemque deum Venerem». Item Vergilius «nec dextrae erranti deus
            afuit», cum aut Iuno fuerit aut Allecto. Est etiam in Cypro simulacrum barbatae Veneris.
          </p>
        </div2>

        
<div2 n="635"><head>[schol. 635]</head>

          <p> ANTIQVASQVE DOMOS ‘caras’. Et aliud pendet ex alio; nihil enim interest utrum carum
            dicas, an caritatis causam. Sane ‘domos’ ambitiose dixit. </p>
        </div2>

        
<div2 n="636"><head>[schol. 636]</head>

          <p> PRIMVM praecipuum. </p>
        </div2>

        
<div2 n="638"><head>[schol. 638]</head>

          <p> VOS O obliqua oratio est. Nam aperte quidem hoc agit, ut relinquatur, latenter vero
            aliud, per quod nimia Aeneae ostenditur pietas, qui nec iustis causis movetur, ut patrem
            relinquat. INTEGER AEVI SANGVIS plenam aetatem significat ex sanguine, qui non est
            integer nisi in iuvenibus. Nam dicunt physici minui sanguinem per aetatem; unde et in
            senibus tremor est. </p>
        </div2>

        
<div2 n="639"><head>[schol. 639]</head>

          <p> SVO ROBORE sine alterius auxilio quo eget Anchises. </p>
        </div2>

        
<div2 n="641"><head>[schol. 641]</head>

          <p> CAELICOLAE ad quos nostra pertinet vita, ut «haud credo invisus caelestibus auras
            vitales carpis» et «nos iuvenem exanimum et nil iam caelestibus ullis debentem» et
            «igneus est ollis vigor et caelestis origo». Anima enim caeli pars est, umbra inferorum.
            Ideo ergo non posuit generale deorum nomen, et addidit caelestibus, ne crederentur
            inferni dii, qui datores vitae non sunt. </p>
        </div2>

        
<div2 n="642"><head>[schol. 642]</head>

          <p> SATIS SVPERQVE ad augmentum «superque» addidit. Est autem tmesis. Sane sciendum est
            esse aliqua quae augmentum non recipiunt, ne minus significent, ut ‘satis’, ‘perfectus’;
            nam quaeritur utrum ‘perfectior’ possit facere, ne incipiat ‘satis’ ‘perfectus’ minus
            significare. </p>
        </div2>

        
<div2 n="643"><head>[schol. 643]</head>

          <p> VNA EXCIDIA sub Laomedonte. Sed <foreign xml:lang="grc">ἐμφατικῶς</foreign> dixit
            «excidia».</p>
        </div2>

        
<div2 n="644"><head>[schol. 644]</head>

          <p> SIC O SIC POSITVM ADFATI DISCEDITE CORPVS sensus talis est: ‘praestate mihi vos
            funebre solatium’, id est ‘adfamini me’, ut dici mortuis solet ‘vale, vale, vale’. </p>
        </div2>

        
<div2 n="645"><head>[schol. 645]</head>

          <p> MORTEM autem ego manu hostis inveniam; nam hic ordo est. MISEREBITVR HOSTIS affectu
            eius qui cupiebat interimi dixit, ut eum hostis quasi miseratus occideret. Sic in nono
            mater Euryali «aut tu, summe pater divum, miserere, tuoque invisum hoc detrude caput sub
            Tartara telo, quando aliter nequeo crudelem abrumpere vitam».</p>
        </div2>

        
<div2 n="646"><head>[schol. 646]</head>

          <p> EXVVIASQVE PETET quasi obiectio est ‘sed spoliatum linquet cadaver’, et responsio
            «facilis iactura sepulcri»; aut secundum Epicureos, qui dicunt nihil superesse post
            mortem; aut hoc dicit, facilis sepulturae iactura est quam potest ruina praestare. </p>
        </div2>

        
<div2 n="647"><head>[schol. 647]</head>

          <p> ANNOS DEMOROR quasi festinantes diu vivendo detineo. </p>
        </div2>

        
<div2 n="649"><head>[schol. 649]</head>

          <p> FVLMINIS ADFLAVIT VENTIS ET CONTIGIT IGNI tria sunt fulminum genera: est quod adflat,
            quod incendit, quod findit; de hoc autem siluit. Fulminatus autem est Anchises, quia se
            cum Venere concubuisse iactabat. </p>
        </div2>

        
<div2 n="651"><head>[schol. 651]</head>

          <p> NOS CONTRA praepositiones vel adverbia in ‘a’ exeuntia modo producunt ultimam
            litteram, excepto ‘puta’ et ‘ita’; apud Ennium et Pacuvium brevia sunt. Hinc est quod
            etiam numerorum nomina indeclinabilia producuntur, ut «triginta magnos». Ea vero quae
            declinantur brevia sunt secundum rationem nominum in ‘a’ exeuntium. </p>
        </div2>

        
<div2 n="652"><head>[schol. 652]</head>

          <p> OMNISQVE DOMVS modo familia, alias domicilium, interdum re vera domum. </p>
        </div2>

        
<div2 n="655"><head>[schol. 655]</head>

          <p> MORTEM OPTO contra fatorum vim et matris auxilium. </p>
        </div2>

        
<div2 n="657"><head>[schol. 657]</head>

          <p> MENE probatae pietatis filium. Nam pronomina habent vim suam, nonnumquam et emphasin,
            ut «cantando tu illum?». POSSE plus est quam velle. </p>
        </div2>

        
<div2 n="658"><head>[schol. 658]</head>

          <p> EXCIDIT bene excusat patrem dicendo ‘excidit’, et ipsam temperat obiurgationem. </p>
        </div2>

        
<div2 n="661"><head>[schol. 661]</head>

          <p> PATET ISTI apocope est pro ‘istic’. Pronomen enim esse non potest quia non praecedit
            nomen. </p>
        </div2>

        
<div2 n="663"><head>[schol. 663]</head>

          <p> NATVM ANTE ORA PATRIS his rebus terret eum qui non potest mortem timere. OBTRVNCAT
            obtruncare consuevit. </p>
        </div2>

        
<div2 n="668"><head>[schol. 668]</head>

          <p> ARMA, VIRI, FERTE ARMA notant hoc critici quia saepius armari aliquos dicit, cum
            exarmatos nusquam ostendat; qui nesciunt non omnia a poeta, ut supra diximus, dici
            debere. Nam et diem describit, nocte non praemissa. Superfluo enim dicuntur ea quae
            necesse est fieri. Quis enim domum ingressus non arma deponat? </p>
        </div2>

        
<div2 n="669"><head>[schol. 669]</head>

          <p> REDDITE ME DANAIS quibus me sustulit mater. </p>
        </div2>

        
<div2 n="674"><head>[schol. 674]</head>

          <p> TENDEBAT offerebat, sed non manibus eum gestans. </p>
        </div2>

        
<div2 n="675"><head>[schol. 675]</head>

          <p> SI PERITVRVS ABIS argumentum dilemma, id est conplexio, quae adversarium ab utraque
            parte concludit. </p>
        </div2>

        
<div2 n="677"><head>[schol. 677]</head>

          <p> CVI PARVVS IVLVS interrogantis est. Et simul epitheto commendat aetatem. </p>
        </div2>

        
<div2 n="678"><head>[schol. 678]</head>

          <p> CONIVNX QVONDAM TVA D. R. ‘quondam’ aut ‘aliquando’ significat, quasi nunc uxor non
            sit quae relinquitur. Aut certe ‘quondam’ ‘semper’ significat, ut in Georgicis «ut
            quondam in stipulis magnus sine viribus ignis», et est, ‘quam semper coniugem
            nominasti’. Haberi enim quaevis poterat, nominari non nisi nobilis. </p>
        </div2>

        
<div2 n="681"><head>[schol. 681]</head>

          <p> MANVS INTER mutavit accentum praepositio postposita. Sane ‘inter’ plerumque pro ‘per’
            ponitur, sed raro apud Vergilium, ut «hunc inter fluvio Tiberinus amoeno». Bona autem
            oeconomia ad Iulum venit, dicens eum fuisse inter manus parentum. ‘Inter manus’ autem,
            hoc est inter amplexus. Non enim possumus eum illo tempore portatum dicere, quem post
            septem annos legimus et venatum isse et bella tractasse. MIRABILE MONSTRVM <foreign xml:lang="grc">
              τῶν μέσων</foreign> est; dictum a monstrando. Et refertur ad praesens
            eius significatio. ‘Prodigium’ autem est quod in longum tempus dirigit significationem.
          </p>
        </div2>

        
<div2 n="683"><head>[schol. 683]</head>

          <p> FVNDERE LVMEN APEX ‘apex’ proprie dicitur in summo flaminis pilleo virga lanata, hoc
            est in cuius extremitate modica lana est; quod primum constat apud Albam Ascanium
            statuisse. Modo autem summitatem pillei intellegimus. Tangit namque, ut frequenter
            diximus, latenter historiam. Item hoc quoque de igni ad Servium Tullium pertinet. Nam
            cum Tarquinius cepisset Corniculanam civitatem, ex captiva quadam in domo eius natus est
            Servius Tullius. Qui cum obdormisset, caput eius subito flamma corripuit; quam cum
            vellent restinguere, Tanaquil, regis uxor, auguriorum perita, intellegens augurium
            prohibuit. Flamma puerum cum somno deseruit; unde intellexit, eum clarum fore usque ad
            ultimam vitam. Perite sane lucem dixit, non ut in septimo «tum fumida lumine fulvo»; nam
            et illic splendor quidem est, sed cum fumo, qui semper causa lacrimarum est. In Ascanio
            autem solus ostenditur splendor. </p>
        </div2>

        
<div2 n="684"><head>[schol. 684]</head>

          <p> CIRCVM TEMPORA PASCI crescere; ut «sacrum tibi pascere crinem». Sunt autem hic
            infiniti pro indicativis ‘fundere’, ‘lambere’, ‘pasci’. </p>
        </div2>

        
<div2 n="686"><head>[schol. 686]</head>

          <p> SACROS RESTINGVERE FONTIBVS IGNES non quos tunc ‘sacros’ sciebant, sed quos mox
            probarunt. </p>
        </div2>

        
<div2 n="687"><head>[schol. 687]</head>

          <p> OCVLOS AD SIDERA contra opinionem Theocriti, qui eum fulmine caecatum fuisse
            commemorat. </p>
        </div2>

        
<div2 n="689"><head>[schol. 689]</head>

          <p> SI FLECTERIS aut secundum Stoicos locutus est, qui fati adserunt necessitatem, aut
            secundum Epicureos, qui dicunt deos non curare mortalia. </p>
        </div2>

        
<div2 n="690"><head>[schol. 690]</head>

          <p> ASPICE NOS quia intuentes dii iuvant; unde est «atque oculos Rutulorum reicit arvis»,
            et contra «diva solo fixos oculos aversa tenebat».</p>
        </div2>

        
<div2 n="691"><head>[schol. 691]</head>

          <p> ATQVE HAEC OMINA FIRMA secundum Romanum morem petit ut visa firmentur. Non enim unum
            augurium vidisse sufficit, nisi confirmetur ex simili. Nam si dissimilia sint
            posteriora, solvuntur priora; unde est «quantum Chaonias aquila veniente columbas». Nam
            aquila sine dubio columbis plus potest. </p>
        </div2>

        
<div2 n="693"><head>[schol. 693]</head>

          <p> INTONVIT LAEVVM sinistrum, prosperum, quia caeleste est, ut diximus supra. ‘Sinistrum’
            autem a ‘sinendo’ dictum, quantum ad auguria pertinet, quod nos agere aliquid sinat.
          </p>
        </div2>

        
<div2 n="694"><head>[schol. 694]</head>

          <p> MVLTA CVM LVCE CVCVRRIT nunc theologicam rationem sequitur, quae adserit flammarum
            quos cernimus tractus nimbum esse descendentis numinis; alibi physicam, ut «vento
            inpendente videbis, flammarum longos a tergo albescere tractus». FACEM DVCENS lumen,
            quod utique ex facibus nascitur. </p>
        </div2>

        
<div2 n="696"><head>[schol. 696]</head>

          <p> IDAEA CLARVM SE CONDERE SILVA stellae huius cursus ita significat Troianos conglobatos
            ad domum Aeneae Idam petere. Quod dicit «multa cum luce» ostendit claros; quod
            «signantem vias» scintillas quasdam dicit relictas, quae ostendunt remansuros in
            diversis partibus socios; quod «longo limite», ostendit errorem: quod ‘sulcum’ dicit,
            significat longum «maris aequor arandum»; quod ait «sulphure fumant» divini ignis odor
            ostenditur; ex fumo autem mors Anchisae, sicut eius oratio sequens indicat. ‘Cedo
            equidem’ quasi licet sciam me esse moriturum. Et bene quamdiu vivit Anchises, totum ei
            conceditur. </p>
        </div2>

        
<div2 n="699"><head>[schol. 699]</head>

          <p> VICTVS GENITOR a pristino proposito recedens. SE TOLLIT AD AVRAS verbum augurum, qui
            visis auspiciis surgebant a templo; unde est ‘extemplo’. </p>
        </div2>

        
<div2 n="700"><head>[schol. 700]</head>

          <p> ADFATVRQVE DEOS agit diis gratias. </p>
        </div2>

        
<div2 n="703"><head>[schol. 703]</head>

          <p> VESTROQVE IN NVMINE TROIA EST in vobis habeo Troiam; propter illud «has mihi
            servassent sedes».</p>
        </div2>

        
<div2 n="704"><head>[schol. 704]</head>

          <p> COMES IRE RECVSO tantum ad solatium itineris, quippe moriturus, ut in sexto Aeneas
            «ille meum comitatus iter». Vult enim Vergilius etiam Aeneae concedere patris peritiam.
          </p>
        </div2>

        
<div2 n="705"><head>[schol. 705]</head>

          <p> DIXERAT ILLE hic distinguendum. ET IAM dum negat, dum ostenduntur auspicia. </p>
        </div2>

        
<div2 n="706"><head>[schol. 706]</head>

          <p> PROPIVSQVE propter illud «arboribusque obtecta recessit». Et est ordo: incendia
            propius volvunt aestus, id est calorem. Vnde etiam ‘aestas’ dicitur. </p>
        </div2>

        
<div2 n="707"><head>[schol. 707]</head>

          <p> ERGO AGE quia consensisti et ignis propinquat. ‘Age’ autem non est modo verbum
            imperantis sed hortantis adverbium, adeo ut plerumque ‘age facite’ dicamus et singularem
            numerum copulemus plurali. CERVICI ‘cervix’, cum numero singulari dicitur, collum
            significat; si plurali utamur, superbiam ostendimus, ut in Verrinis «frange
            cervices».</p>
        </div2>

        
<div2 n="710"><head>[schol. 710]</head>

          <p> AMBOBVS ERIT et ad filium et ad patrem potest referri; sed melius ad patrem, quia de
            Ascanio post loquitur. </p>
        </div2>

        
<div2 n="711"><head>[schol. 711]</head>

          <p> ET LONGE SERVET VESTIGIA CONIVNX ‘longe’ valde, ut «Tiberinaque longe ostia». Nam
            ‘longe’ non potest, quia sequitur «pone subit coniunx». Et bene ire singulos facit; scit
            enim multitudinem facile posse deprehendi. ‘Servet’ autem ‘custodiat’, ut «et tantas
            servabat filia sedes» vel «servantem ripas».</p>
        </div2>

        
<div2 n="713"><head>[schol. 713]</head>

          <p> VRBE EGRESSIS hic ablativo iunxit, ut Horatius «egressum magna me accepit Aricia
            Roma»; Sallustius accusativo, ut «raro egressa fines suos». Ergo utrumque dicimus.
            TVMVLVS modo terra tumens, alias sepulcrum. Prudenter autem circa turbatos pluribus
            utitur praeceptis, quia scit timoris comitem esse oblivionem. TEMPLVNQVE VETVSTVM
            DESERTAE CERERIS bene Cereris fanum ante urbem esse facit, quae dea rusticorum est. Et
            librate Aeneas et Cereris templum et vetustum elegit, ad quod nec viris erat aditus,
            sicut hostes putabant; nam Aeneas scit ante esse profanatum; nec praedae spe Graeci
            poterant duci. </p>
        </div2>

        
<div2 n="714"><head>[schol. 714]</head>

          <p> DESERTAE CERERIS utrum a sacerdote, qui in sexto extinctus inducitur, ut «Cererique
            sacrum Polyboeten»; an ‘desertae’ belli tempore propter decennalem obsidionem; an
            ‘desertae’ a filia, ut «nec repetita sequi curet Proserpina matrem»? Cupressum autem,
            funebrem arborem, bene ante templum deae lugentis esse confirmat. </p>
        </div2>

        
<div2 n="715"><head>[schol. 715]</head>

          <p> RELIGIONE PATRVM timore; et est reciprocum. Sic Terentius «nam mihi nihil esse,
            religio est dicere», id est metus; item Vergilius contra «multosque metu servata per
            annos». Conexa enim sunt timor et religio, ut Statius «primus in orbe deos fecit timor».
          </p>
        </div2>

        
<div2 n="717"><head>[schol. 717]</head>

          <p> CAPE SACRA MANV non est dantis, sed hortantis ut tollat, quia sequitur «me bello e
            tanto digressum et caede recenti adtrectare nefas»; scit enim Graecos ex pollutione
            Palladii piaculum commisisse. </p>
        </div2>

        
<div2 n="719"><head>[schol. 719]</head>

          <p> FLVMINE VIVO semper fluenti, id est naturali, ut «vivoque sedilia saxo». Est autem
            augurale verbum. </p>
        </div2>

        
<div2 n="721"><head>[schol. 721]</head>

          <p> LATOS VMEROS aut more heroum se laudat, aut certe sternendo latos facit. </p>
        </div2>

        
<div2 n="723"><head>[schol. 723]</head>

          <p> SVCCEDOQVE ONERI figura est, ut «succedunt muro et flammas ad culmina iactant».</p>
        </div2>

        
<div2 n="724"><head>[schol. 724]</head>

          <p> INPLICVIT puerilem expressit timorem. </p>
        </div2>

        
<div2 n="725"><head>[schol. 725]</head>

          <p> PONE adverbium est, atque ideo ultima syllaba habet accentum. OPACA LOCORVM quia dixit
            «arboribusque obtecta recessit». Est autem elocutio, ut «strata viarum».</p>
        </div2>

        
<div2 n="726"><head>[schol. 726]</head>

          <p> ET ME QVEM DVDVM naturalia plus timet. Quasi et vir fortis et pius non timet bellicum
            timorem sed naturalem propterea quia sequitur «comitique onerique timentem».</p>
        </div2>

        
<div2 n="727"><head>[schol. 727]</head>

          <p> GLOMERATI EX AGMINE propter illud «undique collecti invadunt».</p>
        </div2>

        
<div2 n="728"><head>[schol. 728]</head>

          <p> SONVS EXCITAT OMNIS consternat. </p>
        </div2>

        
<div2 n="731"><head>[schol. 731]</head>

          <p> SVBITO CVM hysterologia est. </p>
        </div2>

        
<div2 n="733"><head>[schol. 733]</head>

          <p> NATE haec singula pronuntianda sunt, quia perturbatis iugis non datur sermo.
            PROPINQVANT non dicit qui propter sequentem de Corybantibus oeconomiam. </p>
        </div2>

        
<div2 n="734"><head>[schol. 734]</head>

          <p> CERNO altius intuentes ‘cerno’ Aeneae dant. </p>
        </div2>

        
<div2 n="735"><head>[schol. 735]</head>

          <p> MALE NVMEN AMICVM non cum utilitate mea favens uxori, quae in numerum ministrarum
            matris deum relata est. </p>
        </div2>

        
<div2 n="736"><head>[schol. 736]</head>

          <p> MENTEM memoriam, ut paulo post «nec prius amissam respexi».</p>
        </div2>

        
<div2 n="738"><head>[schol. 738]</head>

          <p> FATONE EREPTA CREVSA ordo est: fato erepta Creusa substititne, erravitne via. Non enim
            dubitat fato esse sublatam, cum audierit «non haec sine numine divum eveniunt».</p>
        </div2>

        
<div2 n="740"><head>[schol. 740]</head>

          <p> NEC POST OCVLIS EST REDDITA NOSTRIS constat; nam umbram eius vidit tantummodo. </p>
        </div2>

        
<div2 n="743"><head>[schol. 743]</head>

          <p> HIC DEMVM «hic una defuit», aliter vitium est. </p>
        </div2>

        
<div2 n="744"><head>[schol. 744]</head>

          <p> NATVMQVE qui per aetatem matrem desiderare debuerat. </p>
        </div2>

        
<div2 n="745"><head>[schol. 745]</head>

          <p> DEORVMQVE hypermetrus versus. </p>
        </div2>

        
<div2 n="746"><head>[schol. 746]</head>

          <p> VIDI CRVDELIVS bene se futurus commendat maritus. </p>
        </div2>

        
<div2 n="748"><head>[schol. 748]</head>

          <p> VALLE RECONDO hinc iam ostenditur nimia multitudo. </p>
        </div2>

        
<div2 n="750"><head>[schol. 750]</head>

          <p> STAT CASVS placet, ut «stat quicquid acerbum est morte pati».</p>
        </div2>

        
<div2 n="752"><head>[schol. 752]</head>

          <p> OBSCVRA LIMINA aut per noctem obscura, aut certe posticum ‘limina’ significat. </p>
        </div2>

        
<div2 n="753"><head>[schol. 753]</head>

          <p> RETRO OBSERVATA SEQVOR relego, retro sequor mea vestigia. </p>
        </div2>

        
<div2 n="754"><head>[schol. 754]</head>

          <p> LVMINE LVSTRO oculos circumfero. </p>
        </div2>

        
<div2 n="755"><head>[schol. 755]</head>

          <p> IPSA SILENTIA ‘ipsa’ quae terrere non debent, praecipue inter hostes. Sed, ut diximus,
            naturalibus tantum cedit. </p>
        </div2>

        
<div2 n="756"><head>[schol. 756]</head>

          <p> SI FORTE PEDEM, SI FORTE iteratione auxit dubitationem. </p>
        </div2>

        
<div2 n="757"><head>[schol. 757]</head>

          <p> INRVERANT DANAI quos Venus ante prohibuerat; unde est «et ni mea cura resistat».</p>
        </div2>

        
<div2 n="758"><head>[schol. 758]</head>

          <p> ILICET confestim. Hoc significat et ‘ilico’; sed metri ratione variantur. SVMMA AD
            FASTIGIA VENTO qui auget flammas, ut «veluti cum flamma furentibus austris». ‘Fastigia’
            autem modo de summitate proprie dixit; alibi per contrarium de imo, ut est «forsitan et
            scrobibus quae sint fastigia quaeras». Inde est et «caelumque profundum», quasi cuius
            porro sit fundus, cum de imo ‘fundus’, de summo ‘fastigium’ dicatur. </p>
        </div2>

        
<div2 n="760"><head>[schol. 760]</head>

          <p> PRIAMI patris eius. ARCEM ne vel illuc confugisset? </p>
        </div2>

        
<div2 n="761"><head>[schol. 761]</head>

          <p> VACVIS magnis, quippe illic erant omnia. IVNONIS ASYLO templo; unde nullus possit
            extrahi. Dictum ‘asylum’ quasi ‘asyrum’. Hoc autem non est in omnibus templis nisi
            quibus consecrationis lege concessum est. Primo autem apud Athenienses statutum est ab
            Herculis filiis, quos insequebantur hi qui erant a patre oppressi, sicut docet in
            duodecimo Statius. Hoc asylum etiam Romulus imitatus est; unde est «quem Romulus acer
            asylum rettulit», non ‘statuit’. </p>
        </div2>

        
<div2 n="762"><head>[schol. 762]</head>

          <p> PHOENIX Achillis magister. </p>
        </div2>

        
<div2 n="763"><head>[schol. 763]</head>

          <p> HVC pro ‘illuc’. GAZA census, Persarum lingua. Et est numeri singularis tantum. </p>
        </div2>

        
<div2 n="764"><head>[schol. 764]</head>

          <p> MENSAEQVE DEORVM postquam «excessere omnes adytis».</p>
        </div2>

        
<div2 n="765"><head>[schol. 765]</head>

          <p> CAPTIVAQVE VESTIS pro ‘captivorum’; et est nota elocutio. </p>
        </div2>

        
<div2 n="766"><head>[schol. 766]</head>

          <p> LONGO ORDINE longa multitudine, ut in sexto «unde omnes longo ordine posset», cum non
            dicat ‘per ordinem’. </p>
        </div2>

        
<div2 n="768"><head>[schol. 768]</head>

          <p> VOCES IACTARE quae contrariae sunt latere cupienti. Et inquirendi officium ad vocem
            transtulit propter noctem. ‘Voces’ vero quia «iterumque iterumque vocavi».</p>
        </div2>

        
<div2 n="771"><head>[schol. 771]</head>

          <p> TECTIS per tecta. Et est antiptosis. </p>
        </div2>

        
<div2 n="772"><head>[schol. 772]</head>

          <p> INFELIX SIMVLACRVM mihi non sibi, ut «quae potui infelix». Per ‘simulacrum’ autem
            apotheosin ostendit, quia simulacra deorum sunt, umbrae inferorum. Sic Vlixes in Homero
            apud inferos umbram Herculis cernit, quia post mortem umbrae inferos, animae caelum
            petunt. </p>
        </div2>

        
<div2 n="773"><head>[schol. 773]</head>

          <p> MAIOR IMAGO quia umbra maior est corpore. </p>
        </div2>

        
<div2 n="776"><head>[schol. 776]</head>

          <p> QVID TANTVM consolatio est; sequitur etiam divinatio quae animis liberatis corpore
            conceditur; unde etiam morientibus datur, ut «nec longum laetabere; te quoque fata
            prospectant paria» <del>[Acron Mezentio. Post]</del> «atque eadem mox arva tenebis».
            INSANO ‘magno’, ut «insani feriant sine litora fluctus». INDVLGERE ‘operam dare’, ut
            «indulgent vino».</p>
        </div2>

        
<div2 n="777"><head>[schol. 777]</head>

          <p> SINE NVMINE DIVVM sine fati necessitate; ut enim Statius dicit, fata sunt quae dii
            fantur. </p>
        </div2>

        
<div2 n="778"><head>[schol. 778]</head>

          <p> EVENIVNT NEC TE COMITEM HINC ASPORTARE CREVSAM caret scansione hic versus; unde multi
            ei ‘hinc’, multi ‘as’ syllabam detrahunt. Si tamen vis fide servata scandere, sit
            conversio, ut ‘eveniunt nec te hinc comitem’, et potest scandi per synalipham. Aliter
            nec ecthlipsin nec hiatum nec synalipham recipit. ‘Creusam’ quia Latina declinatio est,
            erit Latinus accentus. </p>
        </div2>

        
<div2 n="779"><head>[schol. 779]</head>

          <p> FAS quia sequitur «regnumque et regia coniunx parta tibi». OLYMPI cur in paenultima
            accentus sit manifesta est ratio apud Latinos; quamquam Graeci discretionem velint per
            accentum facere montis et caeli, quod superfluum est. </p>
        </div2>

        
<div2 n="780"><head>[schol. 780]</head>

          <p> ARANDVM quia legimus «subtrahiturque solum», non inmerito dixit nunc ‘arandum’. </p>
        </div2>

        
<div2 n="781"><head>[schol. 781]</head>

          <p> HESPERIAM sequenti epitheto Italiam ab Hispania segregavit, quae et ipsa Hesperia
            dicitur. LYDIVS THYBRIS Tuscus, dictus ‘Lydius’ a fratre Tyrrheni. Nam Lydus et
            Tyrrhenus duo fratres, cum eos provincia una non ferret, in sortem miserunt ut divisis
            copiis proficisceretur unus ad novas sedes quaerendas. Profectus Tyrrhenus est, qui ex
            suo nomine Tuscos Tyrrhenos vocavit. Lydia autem dicta est, in qua frater remanserat.
            Vnde nunc traxit, ut ‘Lydium’ diceret. Tusci autem a frequentia sacrificii dicti sunt,
            hoc est <foreign xml:lang="grc">ἀπὸ τοῦ θύειν</foreign>. Constat namque illic a Tage
            aruspicinam repertam, ut Lucanus meminit «sed conditor artis finxerit ista Tages».</p>
        </div2>

        
<div2 n="782"><head>[schol. 782]</head>

          <p> LENI AGMINE leni impetu. </p>
        </div2>

        
<div2 n="784"><head>[schol. 784]</head>

          <p> LACRIMAS DILECTAE PELLE CREVSAE melius ad posteriora referimus, ut dicat: noli flere,
            nec enim captiva sum. Male enim plerique dicunt, quia habes uxorem paratam. </p>
        </div2>

        
<div2 n="786"><head>[schol. 786]</head>

          <p> SERVITVM ut serviam; modus gerundi est. </p>
        </div2>

        
<div2 n="787"><head>[schol. 787]</head>

          <p> DARDANIS laus a maioribus. NVRVS laus a cognatione. </p>
        </div2>

        
<div2 n="788"><head>[schol. 788]</head>

          <p> HIS ORIS in quibus colitur. </p>
        </div2>

        
<div2 n="789"><head>[schol. 789]</head>

          <p> IAMQVE VALE recedentis significatio est; unde et mortuis dicitur, ut «salve, maxime
            Palla, aeternumque vale». NATI SERVA COMMVNIS AMOREM propter futuram novercam
            commendatur Ascanius. </p>
        </div2>

        
<div2 n="793"><head>[schol. 793]</head>

          <p> MANVS EFFVGIT IMAGO quasi imago quae non tenetur. Naturale enim est ut non possit
            teneri. Nam in sexto quod ait «da dextram misero», auxilium significat. </p>
        </div2>

        
<div2 n="794"><head>[schol. 794]</head>

          <p> SIMILLIMA SOMNO sic Cicero «simillimum deo iudico». Nam genetivo debuit iungi. </p>
        </div2>

        
<div2 n="795"><head>[schol. 795]</head>

          <p> SIC DEMVM novissime. </p>
        </div2>

        
<div2 n="797"><head>[schol. 797]</head>

          <p> INVENIO ADMIRANS cum invenissem, admiratus sum. </p>
        </div2>

        
<div2 n="798"><head>[schol. 798]</head>

          <p> EXILIO ad exilium. Donatus contra metrum sensit, dicens ‘ex Ilio’, quasi ‘de Ilio’;
            nam longa est. MISERABILE VVLGVS magnum est quod addidit ‘vulgus’. Sic Statius «unde hoc
            examen, et una tot miserae».</p>
        </div2>

        
<div2 n="799"><head>[schol. 799]</head>

          <p> ANIMIS OPIBVSQVE et volebant et poterant. </p>
        </div2>

        
<div2 n="801"><head>[schol. 801]</head>

          <p> LVCIFER IDAE ut Troianis videtur. Sic alibi «tibi deserit Hesperus Oetam»; illinc enim
            oriri vel occidere putantur sidera, unde videri vel incipiunt vel desinunt. </p>
        </div2>

        
<div2 n="802"><head>[schol. 802]</head>

          <p> DVCEBATQVE DIEM quia lucis est praevius. </p>
        </div2>

        
<div2 n="803"><head>[schol. 803]</head>

          <p> OPIS ferendi auxilii. </p>
        </div2>

        
<div2 n="804"><head>[schol. 804]</head>

          <p> CESSI deest ‘igitur’. MONTEM ut ostendit in nono, Idam significat. </p>
        </div2>

      </div1>
      
<div1 id="III" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER TERTIVS›</head>

        
<div2 id="pr"><head>[prooemium]</head>
          <p> Secundum interrogationem Didonis post insidias Graecorum et casus suorum proprios
            errores exsequitur, quos pertulit antequam ad Africam perveniret, ordine, ut supra
            diximus, commutato: nam rectum operis initium est «fracti bello fatisque repulsi». Fuga
            autem eius haec est. Relinquens Ilium Idam tenuit, inde Antandrum civitatem, iuxta quam
            factis navigiis tenuit Thraciam, in qua Aenum constituit, ut multi putant. Mox prodigiis
            territus Delum tenuit. Illic accepto augurio errore patris praetervectus Cycladas venit
            ad Cretam: ubi cum pestilentia laboraret, a diis penatibus monitus ad Strophadas delatus
            est insulas. Inde praetervectus maritima Graeciae apud Epirum susceptus est Heleni
            hospitio. Vnde profectus Calabriam tenuit, et illinc statim territus adventu Diomedis
            abscessit, navigavitque usque ad Scyllam et Charybdin, quae sunt Aetnae vicinae. Vnde
            vento pulsus circumita maxima parte Siciliae Drepanum venit, ubi secundum Vergilium
            perdidit patrem. Inde, ut est in primo, ad Didonis regna pervenit.</p>
        </div2>

        
<div2 n="1"><head>[schol. 1]</head>

          <p> POSTQVAM haec particula conectendis adiungitur rebus, ut «postquam altos tetigit
            fluctus»: sic enim dictis sequentia copulantur. RES modo ‘imperium’, ut «res
            Agamemnonias». Bene autem ‘Asiae’, quasi tertiae orbis partis; nam Phrygia in Asia est,
            Ilium in Phrygia minore. PRIAMIQVE EVERTERE GENTEM non est iteratio; nam potuit aliud
            sine alio fieri, ut vel Phrygia tota everteretur, vel solum Ilium.</p>
        </div2>

        
<div2 n="2"><head>[schol. 2]</head>

          <p> GENTEM INMERITAM bene ‘gentem’; nam Laomedontis et Paridis culpa universa gens perire
            non debuit. VISVM SVPERIS laus Ilii, quod non nisi dii potuere subvertere.
            Quotienscumque autem ratio non apparet, ‘sic visum’ interponitur, ut Horatius «sic visum
            Veneri», cum amorem ostenderet non esse pulchritudinis. Et bene accusatio in deos habet
            quandam venerationem; alioquin sacrilegium est.</p>
        </div2>

        
<div2 n="3"><head>[schol. 3]</head>

          <p> SVPERBVM ILIVM nobile. ‘Ilium’ autem Vergilius neutro tantum genere declinat, Horatius
            etiam feminino, ut «non semel Ilios vexata». Sane modo ‘Ilium’ proprie de civitate
            dixit, nam regio ‘Troia’ est - quamvis interdum pro civitate provinciam ponat, ut «et
            campos ubi Troia fuit». HVMO FVMAT NEPTVNIA TROIA ‘humo’ ab humo, ut significet patriae
            suae solum quoque arsisse. Sane quaeritur quo modo dixerit ‘cecidit’ et ‘fumat’. Sed aut
            per licentiam poeticam tempus pro tempore posuit, ut «meminisse horret luctuque
            refugit», aut certe naturam rerum expressit; nam ruina in brevi fit, fumus vero longo
            permanet tempore. Nam quod ait Probus, ad discernendum tempus circumflectendam ultimam
            syllabam, ut intellegamus ‘fumavit’, non procedit, quia ‘pone’ tantum verbum in ultima
            habet accentum, ut significet ‘retro’.</p>
        </div2>

        
<div2 n="4"><head>[schol. 4]</head>

          <p> DIVERSA EXILIA multi ad illud referunt «magnum quae sparsa per orbem». Constat namque
            diversas partes orbis tenuisse Troianos. Sed melius est specialiter hoc Aeneae dare, qui
            conpulsus auguriis est diversas terras, hoc est e regione positas, quaerere. DESERTAS
            autem ‘a Dardano’ accipe; nam ubique uberes esse eas legimus, ut «atque ubere
            glaebae».</p>
        </div2>

        
<div2 n="5"><head>[schol. 5]</head>

          <p> AVGVRIIS AGIMVR DIVVM ex flamma, quae tempora Ascanii pasta est, cursu stellae,
            Creusae admonitione, quae dixit «et terram Hesperiam venies».</p>
        </div2>

        
<div2 n="6"><head>[schol. 6]</head>

          <p> SVB IPSA ANTANDRO iuxta Antandrum. Est autem civitas Phrygiae, dicta Antandros vel
            quod de Andro insula eam condiderunt coloni, quasi <foreign xml:lang="grc">ἀντὶ
              Ἄνδρου</foreign>, vel quia Graeci venientes per Thraciam cepere Polydorum, pro cuius
            pretio hanc accepere civitatem, quae ex facto nomen accepit - quamvis huic opinioni
            Vergilius non consentiat. Fertur tamen quod post acceptum pretium a Graecis occisus sit
            lapidibus. Alii a Polymestore occisum dicunt post eversam Troiam et in maria
            praecipitatum. Cuius cum mater Hecuba agnovisset cadaver, cum captiva duceretur, flendo
            in canem conversa est, cum se praecipitare vellet in maria. Quod ideo fingitur, quia
            nimio dolore inaniter Graecis conviciabatur. PHRIGIAE IDAE ad discretionem Cretensis.
            MOLIMVR paramus. Et bene petiit loca, in quibus et lateret et navigia praepararet.</p>
        </div2>

        
<div2 n="7"><head>[schol. 7]</head>

          <p> INCERTI QVO FATA FERANT quia quisquis navigat, licet mente destinet locum, quo tamen
            feratur incertus est. VBI SISTERE DETVR a praeteritis tractum est, quia nec in Thracia
            permansit nec in Creta.</p>
        </div2>

        
<div2 n="8"><head>[schol. 8]</head>

          <p> CONTRAHIMVSQVE VIROS colligimus - unde est «unam quae Lycios», item et «fratres Lycia
            missos et Apollinis agris» - eos scilicet qui ad auxilium venerant. VIX mox, ut «vix e
            conspectu Siculae telluris. PRIMA AESTAS aut vernum tempus dicit, aut quia est et adulta
            et praeceps.</p>
        </div2>

        
<div2 n="9"><head>[schol. 9]</head>

          <p> PATER ANCHISES ut diximus, servat <foreign xml:lang="grc">τὸ πρέπον</foreign>, ut
            pater iubeat.</p>
        </div2>

        
<div2 n="11"><head>[schol. 11]</head>

          <p> EXVL quasi trans solum missus, aut extra solum vagus.</p>
        </div2>

        
<div2 n="12"><head>[schol. 12]</head>

          <p> CVM SOCIIS NATOQVE PENATIBVS ET MAGNIS DIS duo humana posuit et duo divina. Patris non
            fit mentio, quia secundum Vergilium ad Italiam non venit. ‘Pentaibus et magnis dis’
            Varro quidem unum esse dicit penates et magnos deos; nam in basi scribebatur ‘magnis
            diis’. Potest tamen hoc pro honore dici; nam dii magni sunt Iuppiter Minerva Mercurius.
            Qui Romae colebantur, penates vero apud Laurolavinium; unde apparet non esse unum.</p>
        </div2>

        
<div2 n="13"><head>[schol. 13]</head>

          <p> TERRA PROCVL ‘procul est quasi ‘porro ab oculis’; unde potest et ‘satis longe’
            significare et ‘non valde’, ut in quinto «est procul in pelago saxum», quod satis longe
            fuisse intellegi non potest, ne voluptas pereat spectaculi. Quamquam et hic similis
            possit esse significatio; brevis est enim Hellesponti transitus. VASTIS aut ‘vastatis’
            aut ‘magnis’.</p>
        </div2>

        
<div2 n="14"><head>[schol. 14]</head>

          <p> THRACES ARANT figurate; nam minus est ‘quam’. ACRI QVONDAM saevo et cruento. Lycurgus
            autem rex Thraciae fuit, qui ut habet fabula, dum contemnens Liberum eius amputat vites,
            crura sua incidit. Re vera autem abstemius fuit - quos constat acrioris esse naturae,
            quod etiam de Demosthene dictum est. REGNATA participium sine verbi origine.</p>
        </div2>

        
<div2 n="15"><head>[schol. 15]</head>

          <p> HOSPITIVM ANTIQVVM aut carum, aut re vera antiquum. Nam tanta inter ipsos familiaritas
            fuit ut Ilione, filia Priami, Polymestori nuberet Thracum regi.</p>
        </div2>

        
<div2 n="16"><head>[schol. 16]</head>

          <p> DVM FORTVNA FVIT scilicet bona. Et simul ostendit fidem cum felicitate deficere. Sane
            sciendum, quotienscumque fortunam solam dicimus, felicitatem intellegi: unde et
            fortunatos tantum felices et infortunatos solos infelices vocamus. LITORE CVRVO
            perpetuum epitheton litorum est. Nam quod in sexto ait «tunc se ad Caietae recto fert
            litore portum», significat eum ita navigasse ut non linqueret litus. </p>
        </div2>

        
<div2 n="17"><head>[schol. 17]</head>

          <p> PRIMA LOCO quia apud Cretam alia fecit. Modo autem Aenum significat, ut Sallustius
            «Aenum et Maroneam viamque militarem». Quamquam Homerus dicat inde auxilia ad Troiam
            venisse; ergo iam fuerat. Euphorion et Callimachus hoc dicunt etiam, quod Aenum dicatur
            a socio Vlixis illic sepulto eo tempore, quo missus est ad frumenta portanda. FATIS
            INIQVIS bene quid sit futurum praeoccupat.</p>
        </div2>

        
<div2 n="18"><head>[schol. 18]</head>

          <p> AENEADAS ecce nec Vergilius Aenum dicit.</p>
        </div2>

        
<div2 n="19"><head>[schol. 19]</head>

          <p> SACRA DIONAEAE MATRI Veneri, a matre Diona, secundum Homerum. Et bene dispensat ut,
            cum adversam navigationem subiungit, ‘Dionaeam’ Venerem dicat, ut hoc loco; si
            prosperam, de mari eam dicat esse procreatam, ut «unde genus ducis». Haec autem in
            quantum potest, non semper, reservat.</p>
        </div2>

        
<div2 n="20"><head>[schol. 20]</head>

          <p> AVSPICIBS COEPTORVM OPERVM Iovi, qui arcis deus est; Apollini, propter auguria;
            Libero, causa libertatis. Nam dii alii, si invocentur, ad privatam pertinent causam. Vt
            de Didone legimus «Iunoni ante omnes, cui vincla iugalia curae» propter nuptias; quamvis
            enim rei publicae utilitas simularetur, erat tamen etiam specialis causa Didonis.
            Similiter et hic Aeneas sacrificat Veneri. Quod autem de Libero diximus, haec causa est,
            ut signum sit liberae civitatis. Nam apud maiores aut stipendiariae erant, aut
            foederatae, aut liberae. Sed in liberis civitatibus simulacrum Marsyae erat, qui in
            tutela Liberi patris est.</p>
        </div2>

        
<div2 n="21"><head>[schol. 21]</head>

          <p> MACTABAM IN LITORE TAVRVM contra rationem Iovi taurum sacrificat, adeo ut hinc putetur
            subsecutum esse prodigium. Vbique enim Iovi iuvencum legimus immolatum, ut «statuam ante
            aras aurata fronte iuvencum, iam cornu petat, et pedibus qui spargat harenam», item
            Iuvenalis «qui vexat nascenti robora cornu». Nam in victimis etiam aetas est
            consideranda.</p>
        </div2>

        
<div2 n="22"><head>[schol. 22]</head>

          <p> TVMVLVS hoc sermone et collem et sepulcrum fuisse significat. QVO SVMMO in quo summo.
            CORNEA VIGVLTA ET MYRTVS bene elegit hastis apta virgulta; nam legimus «et bona bello
            cornus», item «et pastoralem praefixa cuspide myrtum». Ergo si telis fuerat confixus,
            merito illic haec coaluere virgulta. ‘Cornus’ autem declinatur ut ‘ficus’, si arbor sit.
            Nam ‘cornu’ animalis indeclinabile est, licet genetivum usurparit Lucanus, ut «cornus
            tibi cura sinistri, Lentule». Sic Cicero in Arato «huius genus» pro ‘genu’.</p>
        </div2>

        
<div2 n="24"><head>[schol. 24]</head>

          <p> ACCESSI non ad cornum, sed ad myrtum, quae inter verbenas est. Et bene matri
            sacrificaturus aras coronat ex myrto. SILVAM bene variat, ut nunc silvam, nunc vimina,
            nunc virgulta, nunc arborem dicat.</p>
        </div2>

        
<div2 n="26"><head>[schol. 26]</head>

          <p> MONSTRVM bene ‘monstrum’; nam statim quid esset apparuit. Et hoc proprietatis est;
            abusione tamen plerumque corrumpitur.</p>
        </div2>

        
<div2 n="28"><head>[schol. 28]</head>

          <p> LIQVVNTVR SANGVINE GVTTAE ‘li’ in verbo producitur, ut hoc loco, item «canis cum
            montibus umor liquitur»; in nomine vero brevis est, ut ‘liquor’.</p>
        </div2>

        
<div2 n="29"><head>[schol. 29]</head>

          <p> TABO corrupto sanguine. Et est nomen casus septimi tantum, ut ‘sponte’, ‘natu’; quod
            si velis declinare, ‘haec tabes, huius tabis’ dicis.</p>
        </div2>

        
<div2 n="30"><head>[schol. 30]</head>

          <p> MEMBRA QVATIT causa pendet ex causa; nam timor sanguinem gelat, qui coactus gignit
            frigus.</p>
        </div2>

        
<div2 n="31"><head>[schol. 31]</head>

          <p> LENTVM VIMEN molle et flexuosum; unde et vietos dicimus curvos per senectutem.</p>
        </div2>

        
<div2 n="32"><head>[schol. 32]</head>

          <p> TEMPTARE LATENTES miraculum est enim ex arbore sanguinem fluere.</p>
        </div2>

        
<div2 n="34"><head>[schol. 34]</head>

          <p> MVLTA MOVENS ANIMO non dicit quae, sed ex sequentibus intellegimus. Cogitabam, inquit,
            ne forte sanguis esset ex nymphis: amadryades namque cum arboribus et nascuntur et
            pereunt; unde plerumque caesa arbore sanguis emanat. Nam ‹ut› Ovidius
            ait, cum Erysichthon arborem incideret, primo sanguis effluxit, post ululatus secutus
            est; inde Statius «nec amplexae dimittunt robora nymphae». Item cogitabam ne forte ex
            terra Martis iure sanguis efflueret; nam quod dicit haec se veneratum esse numina, illas
            constat praecessisse cogitationes.</p>
        </div2>

        
<div2 n="35"><head>[schol. 35]</head>

          <p> GRADIVVMQVE PATREM <foreign xml:lang="grc">θοῦρον Ἄρηα</foreign>, id est exilientem in
            proelia, quod in bellantibus sit necesse est. GETICIS Thraciis. Getae autem populi sunt
            Mysiae, quae, quia lata est, multas continet gentes.</p>
        </div2>

        
<div2 n="36"><head>[schol. 36]</head>

          <p> RITE SECVNDARENT recte prosperos facerent. VISVS pro ‘visa’ posuit. Tunc enim
            masculino utimur genere, cum de his loquimur quibus videmus, ut si dicas ‘nubecula obest
            visibus meis’. Si autem neutro utamur, ea quae videntur significamus, ut si hoc loco
            diceret, ‘rite secundarent visa’; quod propter metrum nequaquam potuit. Similia sunt
            nuntius et nuntium, auditus et auditum. LEVARENT bonum ac leve facerent.</p>
        </div2>

        
<div2 n="38"><head>[schol. 38]</head>

          <p> OBLVCTOR acrius nitentem ostendit.</p>
        </div2>

        
<div2 n="39"><head>[schol. 39]</head>

          <p> ELOQVAR AN SILEAM parenthesis ad miraculum posita. GEMITVS LACRIMABILIS potest enim
            esse etiam irascentis.</p>
        </div2>

        
<div2 n="40"><head>[schol. 40]</head>

          <p> VOX REDDITA pro ‘data’. Redditur enim quicquid ad nos per alterum transit. Quamquam
            hic etiam hoc possit intellegi; nam ad eum vox missa per tumulum est.</p>
        </div2>

        
<div2 n="41"><head>[schol. 41]</head>

          <p> LACERAS per membra dissicis; nam ‘lacerare’ est ‘saepius vulnerare’, ut «lacerum
            crudeliter ora» de Deiphobo. SEPVLTO modo ‘iacenti’ significat, ut «somno vinoque
            sepulti», item «occupat Aeneas aditum custode sepulto»; nam ‘sepultus’ est quasi ‘sine
            pulsu’. Non enim hunc sepultum possumus dicere, cum sepultura non sit in hoc rite facta,
            sed fortuita sit obrutus terra.</p>
        </div2>

        
<div2 n="42"><head>[schol. 42]</head>

          <p> PIAS bene etiam ille qui laeditur excusat Aeneam; quod pietatis grande testimonium
            est. SCELERARE polluere; et est sermo Plautinus, quo hodie non utimur.</p>
        </div2>

        
<div2 n="43"><head>[schol. 43]</head>

          <p> EXTERNVM TVLIT ordo est ‘Troia me tibi tulit’ - hoc est ‘educavit’ – ‘non externum’;
            nam et civis Aeneae fuerat et cognatus.</p>
        </div2>

        
<div2 n="44"><head>[schol. 44]</head>

          <p> CRVDELES TERRAS id est crudelium et avarorum.</p>
        </div2>

        
<div2 n="45"><head>[schol. 45]</head>

          <p> POLYDORVS EGO sive ‘ego’ distinguas sive ‘ego his’, subaudias ‘sum’ necesse est.</p>
        </div2>

        
<div2 n="46"><head>[schol. 46]</head>

          <p> INCREVIR reviruit. Traxit autem hoc de historia Romana. Nam Romulus, captato augurio,
            hastam de Aventino monte in Palatinum iecit, quae fixa fronduit et arborem fecit.
            Vituperabile enim est poetam aliquid fingere quod penitus a veritate discedat. Denique
            obicitur Vergilio de mutatione navium in nymphas; et quod dicit per aureum ramum ad
            inferos esse descensum; tertium, cur Iris Didoni comam secuerit. Sed hoc purgatur
            Euripidis exemplo, qui de Alcesti hoc dixit, cum subiret fatum mariti.</p>
        </div2>

        
<div2 n="50"><head>[schol. 50]</head>

          <p> INFELIX aut qui iam infelix esse coeperat aut cui etiam provisa nocuerunt. MANDARAT
            aphaeresis est, sive dixeris ‘commendarat’ sive ‘amandarat’.</p>
        </div2>

        
<div2 n="51"><head>[schol. 51]</head>

          <p> THREICIO REGI auxit ex provincia crudelitatem, ex qua fuerunt Diomedes, Lycurgus,
            Tereus. ‘Threicio’ autem pro ‘Thracio’, ut supra pro ‘Thracia’ ‘Threissa’: nam solutio
            est Ionicae linguae. Cum enim sit <foreign xml:lang="grc">Θρᾷξ</foreign>, Iones dicunt
              <foreign xml:lang="grc">Θρήιξ</foreign>, cuius solutio facit ‘Threicius’ et
            ‘Threissa’.</p>
        </div2>

        
<div2 n="52"><head>[schol. 52]</head>

          <p> CINGIQVE VRBEM OBSIDIONE VIDERET inter ipsa principia obsidionis; nam postea iam
            minime poterat.</p>
        </div2>

        
<div2 n="53"><head>[schol. 53]</head>

          <p> FORTVNA melior scilicet.</p>
        </div2>

        
<div2 n="54"><head>[schol. 54]</head>

          <p> RES AGAMEMNONIAS id est imperium. VICTRICIA omnia nomina a verbo venientia. cum in
            ‘or’ exeunt, masculina sunt, ut ‘victor’; cum in ‘trix’, feminina sunt, ut ‘victrix’.
            Neutra vero non faciunt, nisi tantum ex numero plurali: unde est ‘victricia’.</p>
        </div2>

        
<div2 n="55"><head>[schol. 55]</head>

          <p> FAS OMNE et cognationis, et iuris hospitii. OBTRVNCAT ‘occidit’ intellege. Nam
            obtruncare proprie est capite caedere.</p>
        </div2>

        
<div2 n="56"><head>[schol. 56]</head>

          <p> VI POTITVR hoc verbum de his est quae permiscent coniugationes; cum enim sit tertiae
            coniugationis, infinitum modum a quarta facit, ut ‘potiri’. Vnde plerique decipiuntur,
            ut ‘potiris’ dicant. Similiter ‘fio’ pro ‘fiere’ ‘fieri’ facit, permixta
            coniugatione.</p>
        </div2>

        
<div2 n="57"><head>[schol. 57]</head>

          <p> AVRI SACRA FAMES exsecrabilis, ut «sacrae panduntur portae». Tractus est autem sermo
            ex more Gallorum. Nam Massilienses quotiens pestilentia laborabant, unus se ex
            pauperibus offerebat alendus anno integro publicis ‹sumptibus› et
            purioribus cibis. Hic postea ornatus verbenis et vestibus sacris circumducebatur per
            totam civitatem cum execrationibus, ut in ipsum reciderent mala totius civitatis, et sic
            proiciebatur. Hoc autem in Petronio lectum est. Sane sciendum latenter Aenean hoc agere,
            ut Troianos Didoni ex infelicitatis similitudine commendet; nam et eius marito auri
            causa intulit necem.</p>
        </div2>

        
<div2 n="60"><head>[schol. 60]</head>

          <p> OMNIBVS IDEM plus est, quam si diceret ‘similis’. SCELERATA TERRA pro
            ‘sceleratorum’.</p>
        </div2>

        
<div2 n="61"><head>[schol. 61]</head>

          <p> CLASSIBS AVSTROS hypallage est.</p>
        </div2>

        
<div2 n="62"><head>[schol. 62]</head>

          <p> INSTAVRAMVS FVNVS modo sepulchrum, quod virgulta avellendo diruerat; nam proprie
            ‘funus’ est incensum cadaver.</p>
        </div2>

        
<div2 n="63"><head>[schol. 63]</head>

          <p> STANT positae sunt. Multa autem, ut supra diximus, hic sermo significat. MANIBVS manes
            sunt animae illo tempore quo de aliis recedentes corporibus necdum in alia transierunt.
            Sunt autem noxiae, et dicuntur <foreign xml:lang="grc">κατὰ ἀντίφρασιν</foreign>: nam
            ‘manum’, ut supra diximus, ‘bonum’ est; unde est et ‘mane’ dictum. Similiter etiam
            Eumenidas dicimus. Parcas, bellum, lucum. Alii manes a manando dictos intellegunt; nam
            animabus plena sunt loca inter lunarem et terrenum circulum, unde et defluunt. Quidam
            manes deos infernos tradunt.</p>
        </div2>

        
<div2 n="64"><head>[schol. 64]</head>

          <p> ATRAQVE CVPRESSO nigra, funesta; nam inferis consecrata est, quia caesa numquam
            revirescit. Moris autem Romani fuerat ramum cupressi ante domum funestam poni, ne
            quisquam pontifex per ignorantiam pollueretur ingressus. Hinc Horatius «nec te praeter
            invisam cupressum ulla brevem dominum sequetur». ‘Atra’ autem quod atratos lares
            significet.</p>
        </div2>

        
<div2 n="65"><head>[schol. 65]</head>

          <p> CRINEM DE MORE aut de more gentis, ut etiam in Aegypto est, aut certe de more
            plangentium.</p>
        </div2>

        
<div2 n="66"><head>[schol. 66]</head>

          <p> TEPIDO LACTE statim mulcto. CYMBIA pocula in modum cymbae facta.</p>
        </div2>

        
<div2 n="67"><head>[schol. 67]</head>

          <p> SANGVINIS SACRI de victimis sumpti.</p>
        </div2>

        
<div2 n="68"><head>[schol. 68]</head>

          <p> ANIMAMQVE SEPVLCRO CONDIMVS bene animam lacte et sanguine ad tumulum dicit elicitam;
            lacte namque corpus nutritur post animae coniunctionem, et anima sine sanguine numquam
            est, quo effuso recedit. Legimus praeterea in sexto insepultorum animas vagas esse. Et
            hunc constat non legitime sepultum fuisse. Rite ergo reddita legitima sepultura, redit
            anima ad quietem sepulcri, quam Stoici herciscundi, id est medium secuti, tam diu durare
            dicunt quam diu durat et corpus. Vnde Aegyptii, periti sapientia, condita diutius
            reservant cadavera, scilicet ut anima multo tempore perduret et corpori sit obnoxia, nec
            cito ad alios transeat. Romani contra faciebant, comburentes cadavera, ut statim anima
            in generalitatem, id est in suam naturam rediret. Dicit ergo nunc sacrificiis quibusdam
            elicitam animam et sepulcro conditam obnoxiamque factam corpori, quod ante horrebat,
            quasi per vim extorta. Ideo autem Stoicos medium sequi diximus, quia Plato perpetuam
            dicit animam et ad diversa corpora transitum facere statim pro meritis vitae prioris.
            Pythagoras vero non <foreign xml:lang="grc">μετεμψύχωσιν</foreign>, sed <foreign xml:lang="grc">
              παλιγγενεσίαν</foreign> esse dicit, hoc est redire, sed post tempus.
            SVPREMVM non est nomen, sed adverbium, ut «torvum clamat». CIEMVS autem est hoc loco
            ‘dicimus more sollemni’: ‘vale; nos te ordine quo natura permiserit cuncti
            sequemur’.</p>
        </div2>

        
<div2 n="69"><head>[schol. 69]</head>

          <p> FIDES PELAGO quia alibi ait «totiens deceptus fraude sereni».</p>
        </div2>

        
<div2 n="70"><head>[schol. 70]</head>

          <p> LENIS CREPITANS AVSTER duo epitheta posuit vitiose, ut diximus supra; fecit autem hoc
            prope in decem versibus. ‘Auster’ autem quivis ventus.</p>
        </div2>

        
<div2 n="72"><head>[schol. 72]</head>

          <p> TERRAEQVE VRBESQVE RECEDVNT physicam rem dixit; ita enim navigantibus videtur, quasi
            ab his terra discedat.</p>
        </div2>

        
<div2 n="73"><head>[schol. 73]</head>

          <p> SACRA MARI COLITVR MEDIO ordo est: in mari medio Aegaeo colitur tellus sacra Neptuno
            et Nereidum matri, id est Doridi gratissima. Fabula talis est: post vitiatam Latonam
            Iuppiter cum etiam eius sororem Asterien vitiare vellet, illa optavit a diis, ut in avem
            converteretur versaque in coturnicem est. Et cum vellet mare transfretare, quod est
            coturnicum, adflata a Iove et in lapidem conversa diu sub fluctibus latuit. Postea
            supplicante Iovi Latona, elevata superferri aquis coepit. Haec primo Neptuno et Doridi
            fuit consecrata. Postea, cum Iuno gravidam Pythone immisso Latonam persequeretur, terris
            omnibus expulsa, tandem aliquando applicante se litoribus sorore suscepta est, et illic
            Dianam primo, post Apollinem peperit. Qui statim occiso Pythone ultus est matris
            iniuriam. Sane nata Diana parturienti Apollinem matri dicitur praebuisse obstetricis
            officium – unde, cum Diana sit virgo, tamen a parturientibus invocatur. Haec namque est
            Diana, Iuno, Proserpina. Nata igitur duo numina terram sibi natalem errare non passa
            sunt, sed eam duabus insulis religaverunt. Veritas vero longe alia est. Nam haec insula
            cum terrae motu laboraret, qui fit sub terris latentibus ventis, sicut Lucanus
            «quaerentem erumpere ventum credidit», oraculo Apollinis terrae motu caruit. Nam
            praecepit ne illic mortuus sepeliretur, et iussit quaedam sacrificia fieri. Postea e
            Mycono Gyaroque vicinis insulis populi venerunt, qui eam tenerent; quod etiam Vergilius
            latenter ostendit. Quod autem diximus Dianam primo natam, rationis est; nam constat
            primam noctem fuisse, cuius instrumentum est luna, id est Diana, post diem, quem sol
            efficit, qui est Apollo. Vt autem Delos primo Ortygia diceretur, factum est a coturnice,
            quae Graece <foreign xml:lang="grc">ὄρτυξ</foreign> vocatur. Delos autem quia diu latuit
            et post apparuit - nam <foreign xml:lang="grc">δῆλον</foreign> Graeci ‘manifestum’
            dicunt - vel quod verius est, quia cum ubique Apollinis responsa obscura sint, manifesta
            illic dantur oracula. Delos autem et civitas dicitur et insula; unde interdum recipit
            praepositionem.</p>
        </div2>

        
<div2 n="75"><head>[schol. 75]</head>

          <p> PIVS ARQVITENENS qui ultus est matrem.</p>
        </div2>

        
<div2 n="78"><head>[schol. 78]</head>

          <p> COLI DEDIT a vicinis scilicet populis. CONTEMNERE VENTOS propter terrae motum.</p>
        </div2>

        
<div2 n="79"><head>[schol. 79]</head>

          <p> APOLLINIS VRBEM Delon. Et est definitio.</p>
        </div2>

        
<div2 n="80"><head>[schol. 80]</head>

          <p> REX et SACERDOS maiorum enim haec erat consuetudo, ut rex esset etiam sacerdos vel
            pontifex. Vnde hodieque imperatores pontifices dicimus.</p>
        </div2>

        
<div2 n="81"><head>[schol. 81]</head>

          <p> VITTIS ET LAVRO vittae sacerdotis sunt, laurus vero etiam imperatoris victoris.</p>
        </div2>

        
<div2 n="82"><head>[schol. 82]</head>

          <p> ANCHISEN AMICVM <foreign xml:lang="grc">κατὰ τὸ σιωπώμενον</foreign> intellegimus; nam
            quomodo fuerint amici, palam non dicit.</p>
        </div2>

        
<div2 n="83"><head>[schol. 83]</head>

          <p> HOSPITIO septimus casus est, id est iure hospitalitatis; nam ‘ad hospitium’ non potest
            intellegi, quia iam amicus fuit.</p>
        </div2>

        
<div2 n="85"><head>[schol. 85]</head>

          <p> DA PROPRIAM perpetuam, ut «propriamque dicabo». Et bene post experimentum male
            conditae civitatis perpetuas postulat sedes. THYMBRAEE Thymbraeus Apollo dicitur ab agro
            Troiae vicino, pleno thymbra, in quo eius et nemus est et templum, ubi a Paride Achilles
            occisus est; unde fingitur manu Apollinis vulneratus. Ergo ‘Thymbraeus’, ut ‘Delius’;
            nam numina a locis frequenter nomen accipiunt. Sane, quia Graece <foreign xml:lang="grc">
              θύμβρη</foreign> facit, in derivatione <foreign xml:lang="grc">η</foreign> in
            diphthongon mutat, ut <foreign xml:lang="grc">Αἴτνη</foreign> ‘Aetnaeus’, <foreign xml:lang="grc">
              Δίρκη</foreign> ‘Dircaeus’. DOMVM familiam, ut «domus tenet a quo
            Sergia nomen».</p>
        </div2>

        
<div2 n="86"><head>[schol. 86]</head>

          <p> MANSVRAM VRBEM duo petit, et urbem et perpetuitatem. ‘Mansuram’ ideo, vel propter
            Troiam, vel propter eam quam in Thracia condidit. SERVA ALTERA non quia prima servavit,
            sed quia servare voluit, ut Homerus dicit.</p>
        </div2>

        
<div2 n="88"><head>[schol. 88]</head>

          <p> QVEM SEQVIMVR? quia Cadmus, oraculo Apollinis bovem secutus, in Hyanteo Boeotiam
            condidit.</p>
        </div2>

        
<div2 n="89"><head>[schol. 89]</head>

          <p> DA PATER religionis, ut supra diximus, nomen est. Nam et hominibus datur, ut «inde
            toro pater Aeneas», et montibus, ut «pater Appenninus», et fluviis ut «Thybri pater»,
            numinibus etiam, ut «quidve, pater Neptune, paras», item «ipse pater Danais animos
            viresque secundas sufficit», item «odit et ipse pater Pluton». AVGVRIVM modo ‘oraculum’,
            sed usurpative. ANIMIS INLABERE NOSTRIS quia Apollinis responsa semper obscura sunt,
            vera tamen; unde cum intellegentia oraculum postulat.</p>
        </div2>

        
<div2 n="90"><head>[schol. 90]</head>

          <p> VISA REPENTE Stoicos et Academicos secutus est, qui dicunt ea quae contra naturam sunt
            non fieri, sed fieri videri; unde magica ars omnis exclusa est, sicut Plinius Secundus
            docet in Naturali Historia.</p>
        </div2>

        
<div2 n="91"><head>[schol. 91]</head>

          <p> LIMINAQVE ‘que’ brevis est pro longa posita; quod hac ratione defenditur, aut quia
            omnia monosyllaba ad artem non pertinent et his licenter uti possumus, aut certe quia
            omne <foreign xml:lang="grc">μόριον</foreign>, id est particula, quae sui substantiam
            non habet, membrum putatur superioris orazioni. Quod si est, ‘liminaque’ quasi una pars
            orationis est, et potest ‘que’ finalitatis ratione vel produci vel corripi.</p>
        </div2>

        
<div2 n="92"><head>[schol. 92]</head>

          <p> MOVERI MONS Cynthus, unde Cynthius Apollo. CORTINA locus unde oraculum datur. Dicitur
            autem cortina, vel quod Apollinis tripos corio Pythonis tectus est, vel quod certa
            illinc responsa funduntur, quasi certina, vel, quod est verius, quia cor illic vatis
            tenetur. Nam caverna quaedam in templo Apollinis fuit, ad quam Phoebas rapta
            vaticinabatur, ut Lucanus ostendit.</p>
        </div2>

        
<div2 n="93"><head>[schol. 93]</head>

          <p> SVMMISSI inclinati. Et sciendum pro qualitate numinum orantes interdum ima, interdum
            summa respicere; nam potestates aliae caelestes sunt, aliae terrenae, aliae permixtae.
            Vnde nunc Apollinem deprecantes terram petunt. Ipse est enim et Sol et Liber pater, qui
            inferos petiit, ut Horatius «te vidit insons Cerberus». Bene ergo terram petunt, unde ad
            eos responsa perveniunt, et quia Apollo etiam inferis notus est.</p>
        </div2>

        
<div2 n="94"><head>[schol. 94]</head>

          <p> DARDANIDAE ut diximus, obscura quidem, sed vera sunt omnia; nam dicendo 'Dardanidae'
            ostendit Italiam, unde Dardanus fuit. Quod si Cretam significaret, ‘Teucriadae’ diceret.
            DVRI vel futurum ostendit laborem, vel eorum arguit insipientiam. STIRPE ‘stirps’ genere
            feminino originem significat, ut «heu stirpem invisam», masculino arborem, ut «sed
            stirpem Teucri nullo discrimine sacrum». Sed Horatius contra regulam nititur, ut
            «stirpesque raptas et pecus et domos».</p>
        </div2>

        
<div2 n="95"><head>[schol. 95]</head>

          <p> PRIMA TELLVS Italia, unde Dardanus venit; Teucer enim de Creta post venit. VBERE LAETO
            quod est Italiae proprium, ut alibi «atque ubere glebae».</p>
        </div2>

        
<div2 n="96"><head>[schol. 96]</head>

          <p> ANTIQVAM EXQVIRITE MATREM id est terram. Tractum autem est de historia: nam Brutus et
            filii Tarquinii cum oraculum Delphici Apollinis peterent, responsum est eius imperium
            fore qui primus matrem reversus oscularetur. Quod solus Brutus agnoscens de navi
            egressus simulans casum osculatus est terram; unde et potitus imperio est. EXQVIRITE hoc
            dicendo ostendit difficultatem.</p>
        </div2>

        
<div2 n="97"><head>[schol. 97]</head>

          <p> HIC DOMVS ad illud respicit «da propriam, Thymbraee, domum»’.</p>
        </div2>

        
<div2 n="98"><head>[schol. 98]</head>

          <p> NATINATORVM propter illud «et mansuram urbem». Nam oraculum semper ad petita
            respondet. Sane hic versus Homeri est, quem et ipse de Orpheo sustulit, item Orpheus de
            oraculo Apollinis Hyperborei. Mire autem sequenti versu hoc ostendit dicendo ‘haec
            Phoebus’.</p>
        </div2>

        
<div2 n="99"><head>[schol. 99]</head>

          <p> TVMVLTV quia dixit ‘exquirite’.</p>
        </div2>

        
<div2 n="100"><head>[schol. 100]</head>

          <p> LAETITIA propter promissam imperii aeternitatem.</p>
        </div2>

        
<div2 n="102"><head>[schol. 102]</head>

          <p> MONVMENTA VIRORVM historias.</p>
        </div2>

        
<div2 n="103"><head>[schol. 103]</head>

          <p> SPES DISCITE VESTRAS aut quasi senex loquitur, aut quia, ut supra diximus, scit se
            esse moriturum.</p>
        </div2>

        
<div2 n="104"><head>[schol. 104]</head>

          <p> CRETA Dardanus, Iovis filius et Electrae, profectus de Corytho, civitate Tusciae,
            primus venit ad Troiam et illic parva aedificia collocavit. Post cuius obitum Teucer
            venit ex Creta et invenit Dardani socios habitantes in vallibus. Qui constituit arces et
            moenia. Modo ergo errat Anchises, nec respiciens adventum Dardani oraculum Cretam
            significare argumentatur ex his quae solent ab advenis fieri. Ida, inquit, illic est,
            quae et in Troia ad similitudinem dicta, ut «effigiem Xanthi Troiamque videtis, quam
            vestrae fecere manus», item sacrorum similitudo, quae apud maiores nefas erat perire;
            unde Aeneas in duodecimo «sacra deosque dabo, socer arma Latinus habeto». IOVIS MAGNI
            quia illic dicitur esse nutritus; quod, ut Sallustius dicit, ideo fingitur, quia primo
            Cretenses constat invenisse religionem. Sane nati Iovis fabula haec est: Saturnus
            postquam a Themide oraculo comperit a filio se posse regno depelli, natos ex Rhea uxore
            devorabat. Quae natum Iovem pulchritudine delectata, nymphis commendavit in monte Cretae
            Dictaeo, ubi eum aluerunt apes. Et adhibiti sunt Curetes et Corybantes, qui tinnitu
            aeris prohiberent audiri pueri vagitum; unde ipsi sunt matris deum ministri. Vt autem
            fingatur Saturnus filios suos comesse, ratio haec est, quia dicitur deus esse
            aeternitatis et saeculorum. Saecula autem annos ex se natos in se revolvunt: unde Graece
              <foreign xml:lang="grc">Κρόνος</foreign> quasi <foreign xml:lang="grc">
              χρόνος</foreign>, id est tempus, dicitur. MEDIO PONTO potest quidem intellegi,
            secundum Sallustium, ‘longe a continenti’. Sed altior est hoc loco poetae intuitus; nam
            apud chorographos legimus quae insula in quo sit mari, ut Sardinia in Africo, Delos in
            Aegeo, et de aliis. De Creta omnes dubitant in quo sit mari; nam parte Libycum, parte
            Aegyptium, parte Achaicum, parte Ionium respicit. Ergo ‘medio ponto’, ac si dici posset
            ‘medio pontorum', quod Latinitas non recipit.</p>
        </div2>

        
<div2 n="105"><head>[schol. 105]</head>

          <p> MONS IDAEVS VBI derivativum est pro principali; et est Idh Idaeus, ut Aitnh Aetnaeus.
            CVNABVLA GENTIS nutrimenta; nam ubi iacent infantes cunae vocantur. Et latenter dat
            gloriam Troianis dicens eos a diis originem ducere. Vnde est «ab Iove principium
            generis»; ibi enim et de Dardano et de Teucro intellegimus, quasi Iovis cive.</p>
        </div2>

        
<div2 n="106"><head>[schol. 106]</head>

          <p> VRBES HABITANT non dicit qui, sed intellegimus Cretenses. Aut certe ‘habitant’ pro
            ‘habitantur’, ut «insinuat pavor». Et primo quidem centum habuit civitates - unde
            hecatompolis dicta est - post viginti et quattuor, inde duas, Gnoson et Hierapydnam.
            VBERRIMA REGNA hic decipitur, quia audivit «ubere laeto».</p>
        </div2>

        
<div2 n="107"><head>[schol. 107]</head>

          <p> MAXIMVS VNDE PATER fallitur; nam antiquior est Dardanus. SI RITE AVDITA RECORDOR bene
            dubitatione excusat errorem.</p>
        </div2>

        
<div2 n="108"><head>[schol. 108]</head>

          <p> RHOETEAS amat Vergilius declinationes Graecas, salva regulae reverentia, in Latinas
            convertere <foreign xml:lang="grc">ει</foreign> Graecam diphthongon in ‘e’ longum
            mutans, ut <foreign xml:lang="grc">Αἰνείας</foreign> Aeneas, <foreign xml:lang="grc">
              Μήδεια</foreign> Medea, <foreign xml:lang="grc">Ῥοίτειον</foreign> Rhoeteum.</p>
        </div2>

        
<div2 n="109"><head>[schol. 109]</head>

          <p> OPTAVITQVE elegit, ut «pars optare locum».</p>
        </div2>

        
<div2 n="110"><head>[schol. 110]</head>

          <p> HABITANT VALLIBVS IMIS hi sunt qui cum Dardano venerant.</p>
        </div2>

        
<div2 n="111"><head>[schol. 111]</head>

          <p> CVLTRIX CYBELI montis Phrygiae, in quo colitur, a quo et Cybele dicta est. Alii dicunt
            Cybelum sacerdotem eius primum fuisse et ab eo Cybelen dictam. Non nulli ‘cultrix
            Cybele’ legunt, ut sit quasi ‘Cybeleia’. Alii ‘Cybele’ <foreign xml:lang="grc">ἀπὸ τοῦ
              κυβιστᾷν τὴν κεφαλὴν</foreign>, id est a capitis rotatione, quod proprium est eius
            sacerdotum. CORYBANTIAQVE AERA Corybantes <foreign xml:lang="grc">δαίμονες</foreign>
            sunt, ministri matris deum – quasi <foreign xml:lang="grc">δαήμονες</foreign>, qui totum
            sciunt.</p>
        </div2>

        
<div2 n="112"><head>[schol. 112]</head>

          <p> FIDA SILENTIA SACRIS hinc, inquit, inventum est servare sacris fidele silentium.</p>
        </div2>

        
<div2 n="113"><head>[schol. 113]</head>

          <p> ET IVNCTI CVRRVM DOMINAE SVBIERE LEONES dominas deas dicunt, ut alibi «hi dominam
            Ditis thalamo deducere adorti». Fabula talis est. Schoenos civitas est. Exinde fuit
            virgo Atalante, praepotens cursu adeo ut sponsos provocatos ac victos occideret. Postea
            Hippomenes Venerem ut sibi adesset rogavit; a qua cum accepisset de horto Hesperidum
            tria mala aurea, provocavit puellam et singula coepit iacere. Tunc Atalante cupiditate
            colligendorum malorum retenta superata est. Sed Hippomenes potitus victoria in luco
            matris deum amoris inpatientia cum victa concubuit. Vnde irata dea in leones eos
            convertit et suo currui subiugavit et praecepit ne secum umquam leones coirent. Nam et
            Plinius in Naturali Historia dicit leonem cum parda libenter, et pardum cum leaena
            concumbere. Ideo autem mater deum curru vehi dicitur, quia ipsa est terra, quae pendet
            in aëre; ideo sustinetur rotis, quia mundus rotatur et volubilis est; ideo ei
            subiugantur leones, ut ostendatur maternam pietatem totum posse superare; ideo
            Corybantes eius ministri cum strictis gladiis esse finguntur, ut significetur omnes pro
            terra sua debere pugnare. Quod autem turritam gestat coronam, ostendit superpositas
            terrae esse civitates, quas insignitas turribus constat.</p>
        </div2>

        
<div2 n="115"><head>[schol. 115]</head>

          <p> GNOSIA REGNA Cretam, a Gnoso, civitate eius.</p>
        </div2>

        
<div2 n="116"><head>[schol. 116]</head>

          <p> NEC LONGO DISTANT CVRSV a Delo scilicet. MODO IVPPITER ADSIT aut aër, ac si diceret,
            ‘tantummodo sit serenum’, ut Horatius «manet sub Iove frigido venator tenerae coniugis
            inmemor», aut re vera Iuppiter, qui praeest insulae quam petemus.</p>
        </div2>

        
<div2 n="117"><head>[schol. 117]</head>

          <p> CRETAEIS quia <foreign xml:lang="grc">Κρήτη</foreign>, ideo ‘Cretaeis’, ut
            ‘Aetnaeis’.</p>
        </div2>

        
<div2 n="118"><head>[schol. 118]</head>

          <p> MERITOS unicuique aptos. Ratio enim victimarum fit pro qualitate numinum. Nam aut haec
            immolantur quae obsunt eorum muneribus - ut porcus Cereri, quia obest frugibus, hircus
            Libero, quia vitibus nocet - aut certe ad similitudinem, ut inferis nigras pecudes,
            superis albas immolent, tempestati atras, candidas serenitati.</p>
        </div2>

        
<div2 n="119"><head>[schol. 119]</head>

          <p> TAVRVM NEPTVNO propter futuram navigationem. PVLCHER APOLLO propter oraculum
            datum.</p>
        </div2>

        
<div2 n="120"><head>[schol. 120]</head>

          <p> NIGRAM HIEMI PECVDEM ZEPHYRIS FELICIBVS ALBAM bono usus est ordine, ut prius averteret
            mala, sic conciliaret optanda; frustra enim profutura poscuntur adversis
            sequentibus.</p>
        </div2>

        
<div2 n="121"><head>[schol. 121]</head>

          <p> PVLSVM REGNIS CESSISSE PATERNIS non dicit quare. Sed talis historia est: Idomeneus,
            Cretensium rex, cum post eversam Troiam reverteretur, in tempestate devovit
            sacrificaturum se de re quae ei primum occurrisset. Contigit ut filius eius primus
            occurreret; quem cum, ut alii dicunt, immolasset, ut alii, immolare voluisset, a civibus
            pulsus regno Sallentinum Calabriae promunctorium tenuit, iuxta quod condidit civitatem,
            ut «et Sallentinos obsedit milite campos Lyctius Idomeneus». Relatio ergo historiae ad
            iniciendum Troianis eundi desiderium pertinet; et re vera aliter ad hostis provinciam
            ire non poterant.</p>
        </div2>

        
<div2 n="122"><head>[schol. 122]</head>

          <p> IDOMENEA quinque Graecae sunt linguae: Aeolica, Ionica, Dorica, Attica, communis. Hinc
            fit ut in uno nomine varietas inveniatur, ut ecce in hoc ‘Idomeneus’. Communis lingua
            facit genetivum <foreign xml:lang="grc">Ἰδομενέως</foreign>, Dorica <foreign xml:lang="grc">
              Ἰδομενεῦς</foreign>, Attica <foreign xml:lang="grc">Ἰδομένεως</foreign>
            Ionica <foreign xml:lang="grc">Ἰδομενῆος</foreign>. Vnde est hic in versu accusativus,
            sicut et ‘Ilionea’.</p>
        </div2>

        
<div2 n="123"><head>[schol. 123]</head>

          <p> HOSTE hic multi distinguunt. ADSTARE ‘esse’, quod tunc significat quando de his
            loquimur quae cadere non possunt; ut si dicas terras ‘adstare’.</p>
        </div2>

        
<div2 n="125"><head>[schol. 125]</head>

          <p> BACCHATAMQVE IVGIS NAXON aut vitibus consitam, aut celebratam Bacchis, aut ubi Bacchus
            ex Indis egit triumphum. Nam, ut supra diximus, ipsi consecrata est. Quae et ‘Dia’
            dicitur. VIRIDEMQVE DONVSAM a colore marmoris Lacedaemonii.</p>
        </div2>

        
<div2 n="126"><head>[schol. 126]</head>

          <p> OLEARON non adiecit epitheton causa varietatis. NIVEAMQVE PARON unde candidum marmor,
            ut «Pariusve lapis circumdatur auro». SPARSASQVE PER AEQVOR CYCLADAS et hae quas dixit
            Cyclades sunt; unde minus est ‘et alias’. ‘Sparsas’ autem, quia nullo ordine
            continentur, ut stoechades, quae <foreign xml:lang="grc">ἀπὸ τοῦ στοίχου</foreign>
            dictae sunt; rectae enim sunt. Cyclades vero non ideo dicuntur, quia in rotunditate
            sunt, sed quod longo ordine eas circumire necesse est. Vel propter promunctoria, vel
            quod naturale est ut concitatiora sint maria vicinitate terrarum, quas constat anhelitum
            quendam ex se emittere; unde in quinto navigaturus Aeneas Eryci sacrificat.</p>
        </div2>

        
<div2 n="127"><head>[schol. 127]</head>

          <p> LEGIMVS praeterimus, ut «litoraque Epiri legimus». Tractus autem sermo a nautis, quod
            funem legendo, id est colligendo, aspera loca praetereunt.</p>
        </div2>

        
<div2 n="128"><head>[schol. 128]</head>

          <p> CRETAM PROAVOSQVE PETAMVS celeuma dicunt. Et bene metro celeumatis usus est, id est
            anapaestico trimetro hypercatalecto. Celeuma autem quasi praeceptum; unde Sallustius
            «inpediebant iussa nautarum».</p>
        </div2>

        
<div2 n="130"><head>[schol. 130]</head>

          <p> SVRGENS flans, ut «et fando surgentes demoror austros». Econtra, ‘non flans’ ‘ponens’
            et ‘residens’ dicitur, ut «cum venti posuere omnisque repente resedit flatus».</p>
        </div2>

        
<div2 n="131"><head>[schol. 131]</head>

          <p> ET TANDEM ad desiderium pertinet navigantum; nam sequitur «ergo avidus muros». CVRETVM
            Curetes sunt primi cultores Cretae.</p>
        </div2>

        
<div2 n="133"><head>[schol. 133]</head>

          <p> PERGAMEAMQVE VOCO zeugma a superioribus, hoc est urbem. GENTEM sociorum multitudinem,
            LAETAM autem propter Pergama restituta.</p>
        </div2>

        
<div2 n="134"><head>[schol. 134]</head>

          <p> AMARE FOCOS sacrificia celebrare. ARCEMQVE ATTOLLERE TECTIS poetica periphrasis, id
            est domos edificare; nam arx est in civitate munitus locus.</p>
        </div2>

        
<div2 n="135"><head>[schol. 135]</head>

          <p> FERE ‘re’ longa est.</p>
        </div2>

        
<div2 n="136"><head>[schol. 136]</head>

          <p> OPERATA IVVENTVS perfecit sacrificia propter conubia et novas sedes. Alibi «laetis
            operatus in herbis», item Iuvenalis «et matutinis operatur festa lucernis».</p>
        </div2>

        
<div2 n="138"><head>[schol. 138]</head>

          <p> CORRVPTO CAELI TRACTV hic est ordo pestilentiae, ut Lucretius docet: primo aëris
            corruptio, post aquarum et terrae, mox omnium animalium. Notandum sane Apolline offenso
            pestilentiam semper creari, quod etiam Homerus ostendit, cum eum armatum inducit
            sagittis. Vnde et Apollo dicitur secundum aliquos <foreign xml:lang="grc">ἀπὸ τοῦ
              ἀπολλύειν</foreign>. Contra, si citharam teneat, mitis est; unde Horatius «condito
            mitis placidusque telo supplices audi pueros Apollo».</p>
        </div2>

        
<div2 n="140"><head>[schol. 140]</head>

          <p> LINQVEBANT DVLCES ANIMAS item alibi «et cum frigida mors anima seduxerit artus». Quare
            anima dicitur relinqui et non magis relinquere? Secundum eos scilicet qui dicunt animam
            esse perpetuam et ad diversa corpora transitum facere. Quod si est, bene dicimus nos
            animas linquere, quorum nihil praeter corpus est; nam anima perpetuitatis est. Vnde
            Palinurus in sexto «nunc me fluctus habet», hoc est corpus, quod solum meum est.</p>
        </div2>

        
<div2 n="141"><head>[schol. 141]</head>

          <p> EXVRERE SIRIVS AGROS Syrius stella est in ore canis posita, quae annis omnibus oritur
            circa VIII Kalendas Iulias; quae orta plerumque pestilentiam toto anno facit, plerumque
            paucis diebus, interdum innoxia nascitur. Hinc est «et in totum regnaret Sirius annum»,
            item supra «et letifer annus». Tunc autem pestilentiam creat, si in hanc rem etiam
            ceterorum consentiat cursus astrorum. Sane canicula, in cuius ore est, tantum geneis
            feminini est, cum sit canis communis generis, unde hoc nascitur; nam in diminutione
            mutavit genus.</p>
        </div2>

        
<div2 n="142"><head>[schol. 142]</head>

          <p> SEGES AEGRA ‘seges’ interdum terram significat, ut Horatius «haec seges ingratos tulit
            et feret omnibus annis», interdum frumenta, ut «quid faciat laetas segetes». Hoc loco
            utrumque potest intellegi.</p>
        </div2>

        
<div2 n="144"><head>[schol. 144]</head>

          <p> VENIAMQVE PRECARI et beneficium, ut «orantes veniam», et re vera veniam erroris
            Anchisae.</p>
        </div2>

        
<div2 n="145"><head>[schol. 145]</head>

          <p> LABORVM TEMPARE AVXILIVM propter pestilentiam.</p>
        </div2>

        
<div2 n="146"><head>[schol. 146]</head>

          <p> VERTERE CVRSVS propter sedes.</p>
        </div2>

        
<div2 n="150"><head>[schol. 150]</head>

          <p> VISI ADSTARE non adstabant, sed videbantur. Vnde et visa dicuntur; non enim sunt, sed
            videntur.</p>
        </div2>

        
<div2 n="151"><head>[schol. 151]</head>

          <p> IN SOMNIS multi hic distingunt et volunt unam partem esse orationis, id est
            ‘vigilantis’; multi ‘in somniis’ dicunt ut sit collisio, quomodo ‘peculi’ pro ‘peculii’.
            MVLTO MANIFESTI LVMINE cum nimbo suo.</p>
        </div2>

        
<div2 n="152"><head>[schol. 152]</head>

          <p> INSERTAS aut ‘clatratas’ aut ‘non seratas’, ut sit quasi ‘inseratas’, id est non
            clausas. Et dictum quomodo ‘asprosque molares’ pro ‘asperos’, ‘conpostus’ pro
            ‘conpositus’, ‘vixet’ pro ‘vixisset’.</p>
        </div2>

        
<div2 n="154"><head>[schol. 154]</head>

          <p> ORTYGIAM ‘ad Ortygiam’; more suo detraxit praepositionem, ut paulo post ‘Cretae’ pro
            ‘in Creta’.</p>
        </div2>

        
<div2 n="155"><head>[schol. 155]</head>

          <p> EN quasi demonstrantis est, ut fidem faciat, ne somnium putetur, ut paulo post «haud
            dubitanda refer».</p>
        </div2>

        
<div2 n="156"><head>[schol. 156]</head>

          <p> DARDANIA derivativum nomen a constitutore. Et notandum regionem pro civitate positam.
            TVAQVE ARMA SECVTI ac si diceret ‘tuas partes’.</p>
        </div2>

        
<div2 n="157"><head>[schol. 157]</head>

          <p> SVB TE sub tuo iure agentes. PERMENSI evecti, ut est contra «pelagoque remenso
            inprovisi aderunt».</p>
        </div2>

        
<div2 n="158"><head>[schol. 158]</head>

          <p> IDEM nos scilicet qui te sumus secuti. IN ASTRA NEPOTES significat Gaium Iulium
            Caesarem, qui primus inter deos relatus est. Et bene ‘in astra’, cuius sidus apparuit,
            ut «ecce Dionaei processit Caesaris astrum».</p>
        </div2>

        
<div2 n="159"><head>[schol. 159]</head>

          <p> VRBI <foreign xml:lang="grc">κατ᾿ ἐξοχὴν</foreign> Romae, ut supra diximus. MAGNIS id
            est nepotibus. Et bonum ornatum a sermonis fecit similitudine ‘magnis magna para’
            dicendo.</p>
        </div2>

        
<div2 n="160"><head>[schol. 160]</head>

          <p> FVGAE profectionis.</p>
        </div2>

        
<div2 n="161"><head>[schol. 161]</head>

          <p> MVTANDAE SEDES argumentum a necessitate. Simul arguitur error Anchisae. Ordo autem est
            ‘Delius Apollo’. </p>
        </div2>

        
<div2 n="163"><head>[schol. 163]</head>

          <p> EST LOCVS ut ante diximus, orbis comparatione. HESPERIAM deest ‘quam’, ut supra dictum
            est. COGNOMINE ab Hespero, Hispaniae rege, vel stella quam intuentur petentes
            Italiam.</p>
        </div2>

        
<div2 n="165"><head>[schol. 165]</head>

          <p> OENOTRI vel a rege, vel a vino. Italis enim primus vitem ostendit Saturnus, ut in
            septimo legimus «vitisator curvam servans sub imagine falcem».</p>
        </div2>

        
<div2 n="167"><head>[schol. 167]</head>

          <p> PROPRIAE SEDES perpetuae, quia infirmas et in Creta et in Thracia condidit. HINC
            DARDANVS ORTVS IASIVSQVE PATER Dardanus et Iasius fratres fuerunt, Electrae filii. Sed
            Dardanus de Iove, Iasius de Corytho procreatus est, a cuius nomine et mons et oppidum
            nomen accepit. Postea Iasium dicitur Dardanus occidisse.</p>
        </div2>

        
<div2 n="168"><head>[schol. 168]</head>

          <p> A QVO PRINCIPE NOSTRVM a Dardano, non ab Iasio; nam anteriori respondit. Quod autem
            dicit ‘a quo principe genus nostrum est’ potest et generaliter intellegi, unde originem
            ducimus, ut deos penates quasi Troianos intellegas, et ad ritum referri de quo dicit
            Labeo in libris qui appellantur de diis animali bus; in quibus ait esse quaedam sacra
            quibus animae humanae vertantur in deos, qui appellantur animales, quod de animis fiant.
            Hi autem sunt dii penates et viales.</p>
        </div2>

        
<div2 n="170"><head>[schol. 170]</head>

          <p> HAVD DVBITANDA REFER aut quia dubitaverant ex consilio Anchisae, aut ne propter
            somnium non crederent. CORYTHVM designat partem provinciae, ne alter error ex
            magnitudine procreetur locorum.</p>
        </div2>

        
<div2 n="171"><head>[schol. 171]</head>

          <p> DICTAEA Dictaeus mons Cretae est, dictus a Dicte nympha, quae illic colitur. In quo
            dicitur altus Iuppiter, ut «Dictaeo caeli regem pavere sub antro». NEGAT TIBI IVPPITER
            ARVA ex definito. Et bene Iuppiter, quasi ipse qui Cretensibus praeest.</p>
        </div2>

        
<div2 n="172"><head>[schol. 172]</head>

          <p> TALIBVS ATTONITVS VISIS hoc est talibus deorum vultibus. Vnde sequitur ‘et voce
            deorum’; nam et voce se dicit attonitum et visis. ‘Attonitus’ vero est ‘stupefactus’;
            nam proprie attonitus dicitur cui casus vicini fulminis et sonitus tonitruum dant
            stuporem.</p>
        </div2>

        
<div2 n="173"><head>[schol. 173]</head>

          <p> NEC SOPOR ILLVD ERAT soluta elocutio.</p>
        </div2>

        
<div2 n="174"><head>[schol. 174]</head>

          <p> VELATASQVE COMAS vittatas, ut «victori velatum auro vittisque iuvencum». Nam dii qui
            erant apud Laurolavinium non habebant velatum caput.</p>
        </div2>

        
<div2 n="176"><head>[schol. 176]</head>

          <p> CORRIPIO E STRATIS CORPVS ne satietate videatur reliquisse somnum. Et sciendum qui,
            quotiens ex abrupto somnus aufugerit, significat omen infelix, ut ecce hoc loco
            tempestas sequitur. Item in secundo «excutior somno», et statim sequitur civitatis
            excidium. Nec sine ratione; nam si somnus munus deorum est, ut «et dono divum gratissima
            serpit», non sine infelicitate ex abrupto deorum munus abscedit.</p>
          <p>TENDOQVE SVPINAS AD CAELVM CVM VOCE MANVS honesta elocutio cum uno sermone respondemus
            duobus, ut «interea fessos ventus cum sole reliquit».</p>
        </div2>

        
<div2 n="178"><head>[schol. 178]</head>

          <p> INTEMERATA rite perfecta, ut, si leviter fundendum vinum est aut mola inicienda, sic
            fiant ut ratio exigit sacrificii; aliter si fiant, temerata ac turbata sunt sacra, unde
            Helenus «ne qua inter sanctos ignes in honore deorum hostilis facies occurrat et omina
            turbet», item in octavo «audax quos rumpere Pallas sacra vetat». FOCIS ideo ‘focis’, non
            ‘aris’, quia penatibus sacrificat. PERFECTO HONORE peracto sacrificio, qui est honor
            deorum.</p>
        </div2>

        
<div2 n="180"><head>[schol. 180]</head>

          <p> AMBIGVAM non ‘incertam’, sed ‘duplicem’, ut in sequentibus probat dicens ‘geminosque
            parentes’.</p>
        </div2>

        
<div2 n="181"><head>[schol. 181]</head>

          <p> NOVO ERRORE VETERVM LOCORVM aut per contrarietatem sermonum declamavit, aut ‘novo’ pro
            ‘magno’ posuit, ut «Pollio et ipse facit nova carmina».</p>
        </div2>

        
<div2 n="182"><head>[schol. 182]</head>

          <p> EXERCITE fatigate; nam ‘exercitatus’ ‘peritus’ significant, ut ‘expertus’ et ‘expers’.
            Nam ‘expertum rerum’ si dixero, significo ‘peritum’; si ‘expertem’, ‘ignarum’.</p>
        </div2>

        
<div2 n="183"><head>[schol. 183]</head>

          <p> CASVS CASSANDRA CANEBAT haec compositio iam vitiosa est, quae maioribus placuit, ut
            «Anchisen agnovit amicum» et «sale saxa sonabant».</p>
        </div2>

        
<div2 n="184"><head>[schol. 184]</head>

          <p> PORTENDERE ‘deberi’, ut in septimo «portendi generos».</p>
        </div2>

        
<div2 n="185"><head>[schol. 185]</head>

          <p> REGNA VOCARE satis proprie, unde in octavo «exspectate solo Laurentum arvisque
            Latinis».</p>
        </div2>

        
<div2 n="186"><head>[schol. 186]</head>

          <p> TEVCROS CREDERET scilicet propter longitudinem spatii.</p>
        </div2>

        
<div2 n="187"><head>[schol. 187]</head>

          <p> TVM VATES CASSANDRA MOVERET bene ‘tum’, quia iam probavit.</p>
        </div2>

        
<div2 n="188"><head>[schol. 188]</head>

          <p> CEDAMVS PHOEBO cuius instinctu dii penates profutura dixerunt, ut «hic canit et tua
            nos en ultro ad limina mittit». MELIORA SEQVAMVR potest bis subaudiri ‘meliora’, ut
            ‘meliora moniti meliora sequamur’.</p>
        </div2>

        
<div2 n="190"><head>[schol. 190]</head>

          <p> HANC QVOQVE quemadmodum Troiam et Thraciam. Et cum dolore dictum accipe ‘hanc quoque
            deserimus’.</p>
        </div2>

        
<div2 n="191"><head>[schol. 191]</head>

          <p> CAVE TRABE navium periphrasis optima.</p>
        </div2>

        
<div2 n="194"><head>[schol. 194]</head>

          <p> SVPRA CAPVT capitalis, perniciosus.</p>
        </div2>

        
<div2 n="195"><head>[schol. 195]</head>

          <p> NOCTEM HIEMEMQVE pluviam cum obscuritate. INHORRVIT VNDA TENEBRIS horridior est facta
            per tenebras.</p>
        </div2>

        
<div2 n="197"><head>[schol. 197]</head>

          <p> GVRGITE VASTO epitheto auxit tapinosin.</p>
        </div2>

        
<div2 n="198"><head>[schol. 198]</head>

          <p> NOX VMIDA nubes caliginosae.</p>
        </div2>

        
<div2 n="200"><head>[schol. 200]</head>

          <p> EXCVTIMVR CVRSV a proposito itinere avertimur. CAECIS IN VNDIS incertis, quia sidera
            non apparebant.</p>
        </div2>

        
<div2 n="201"><head>[schol. 201]</head>

          <p> IPSE navigandi peritus. Hoc enim significat emphasis pronominis.</p>
        </div2>

        
<div2 n="203"><head>[schol. 203]</head>

          <p> INCERTOS SOLES bene ‘incertos’ quia, quantavis sit obscuritas, tamen noctis est
            manifesta discretio, unde superflua quaestio est eorum qui dicunt, tres dies quomodo
            transisse scierunt, si noctem a die discernere non poterant? CAECA CALIGINE cacenphaton
            in sermone.</p>
        </div2>

        
<div2 n="205"><head>[schol. 205]</head>

          <p> ATTOLLERE VISA naturaliter dixit; quotiens enim propinquamus litoribus, et exsurgere
            terra videtur et fumum emittere.</p>
        </div2>

        
<div2 n="206"><head>[schol. 206]</head>

          <p> APERIRE ostendere, ut Sallustius «caput aperire solitus».</p>
        </div2>

        
<div2 n="209"><head>[schol. 209]</head>

          <p> SERVATVM EX VNDIS ac si diceret de periculis in graviora se pervenisse discrimina.
            STROPHADVM ME LITORA Phineus rex fuit Arcadiae. Hic suis liberis superduxit novercam,
            cuius instinctu eos caecavit. Ob quam rem irati dii ei oculos sustulerunt et adhibuerunt
            harpyias. Quae cum ei diu cibos abriperent, Iasonem cum Argonautis propter vellus aureum
            Colchos petentem suscepit hospitio; cui etiam ductorem dedit. Hoc ergo beneficio inlecti
            Argonautae, Zethum et Calain, filios Boreae et Orithyiae, alatos iuvenes, ad pellendas
            harpyias miserunt; quas cum strictis gladiis persequerentur pulsas de Arcadia,
            pervenerunt ad insulas quae appellabantur Plotae. Et cum ulterius vellent tendere, ab
            Iride admoniti ut desisterent a Iovis canibus, suos converterunt volatus; quorum
            conversio, id est <foreign xml:lang="grc">στροφὴ</foreign>, nomen insulis dedit. Quod
            Apollonius plenissime exsequitur. Vt autem canes Iovis dicerentur, haec ratio est, quia
            ipsae furiae esse dicuntur; unde etiam epulas perhibentur abripere, quod est furiarum,
            ut «et manibus prohibent contingere mensas». Vnde et avari finguntur furias pati, quia
            abstinent partis. Item ipsas furias esse paulo post ipse testator, dicens «vobis
            Furiarum ego maxima pando». Furias autem canes dici et Lucanus testatur, ut «Stygiasque
            canes in luce superna destituam» et in sexto Vergilius «visaeque canes ululare per
            umbram adventante dea». Sane apud inferos furiae dicuntur et canes, apud superos dirae
            et aves, ut ipse in duodecimo ostendit, in medio vero harpyiae dicuntur; unde duplex in
            his effigies invenitur. Has Vergilius tres dicit, Aëllo, Ocypete, Celaeno, Apollonius
            duas, quem in duodecimo Vergilius sequitur.</p>
        </div2>

        
<div2 n="211"><head>[schol. 211]</head>

          <p> IONIO IN MAGNO in magno mari Ionio. Et sciendum Ionium sinum esse inmensum ab Ionia
            usque ad Siciliam, et huius partes esse Adriaticum, Achaicum, Epiroticum; maria enim vel
            a provinciis vel ab insulis vel a civitatibus nomen accipiunt. Bene ergo ‘in magno’,
            quasi in quo etiam alia maria sunt.</p>
        </div2>

        
<div2 n="212"><head>[schol. 212]</head>

          <p> HARPYIAEQVE COLVNT ALIAE ergo et Celaeno harpyia.</p>
        </div2>

        
<div2 n="214"><head>[schol. 214]</head>

          <p> NEC SAEVIOR VLLA PESTIS ET IRA DEVM STYGIIS SESE EXTVLIT VNDIS ut Poena in Statio. Et
            non dicit has de inferis natas, sed peiores esse omnibus inde procreatis.</p>
        </div2>

        
<div2 n="217"><head>[schol. 217]</head>

          <p> PROLVVIES sordis effusio. VNCAEQVE MANVS ‘manus’ pro unguibus posuit, hoc est <foreign xml:lang="grc">
              γαμψώνυχας</foreign>.</p>
        </div2>

        
<div2 n="218"><head>[schol. 218]</head>

          <p> FAME veluti fame; nam abundare dicit armenta. Aut re vera ‘fame’, quam eis inferebat
            non inopia, sed avaritia.</p>
        </div2>

        
<div2 n="219"><head>[schol. 219]</head>

          <p> DELATI quod necessitatis est; nam voluntate aliquo non deferimur, sed venimus.</p>
        </div2>

        
<div2 n="220"><head>[schol. 220]</head>

          <p> LAETA pinguia; nam in animalibus, in quibus cognosci non potest sensus, laetitiam
            pingue corpus ostendit, non mens, ut in hominibus.</p>
        </div2>

        
<div2 n="221"><head>[schol. 221]</head>

          <p> CAPRIGENVMQVE PECVS satis nove et adfectate. PER HERBAM ordo est, non ‘per herbam’,
            sed ‘per campos in herbis videmus armenta’.</p>
        </div2>

        
<div2 n="222"><head>[schol. 222]</head>

          <p> IPSVMQVE VOCAMVS ‘ipsum’, idest ‘regem deorum’, aut certe ‘praedatorem’, hoc est cui
            de praeda debetur aliquid. Nam Romani moris fuit ut bella gesturi de parte praedae
            aliquid numinibus pollicerentur, adeo ut Romae fuerit unum templum Iovis praedatoris,
            non quod praedae praeest, sed quod ei aliquid ex praeda debeatur.</p>
        </div2>

        
<div2 n="223"><head>[schol. 223]</head>

          <p> IN PARTEM PRAEDAMQVE in partem praedae.</p>
        </div2>

        
<div2 n="224"><head>[schol. 224]</head>

          <p> DAPIBVSQVE EPVLAMVR dapes deorum sunt, epulae hominum. Bene ergo utrumque posuit; nam
            et sacrificiis et conviviis operam tribuunt. OPIMIS pinguibus.</p>
        </div2>

        
<div2 n="225"><head>[schol. 225]</head>

          <p> LAPSV celeritate, ut supra.</p>
        </div2>

        
<div2 n="226"><head>[schol. 226]</head>

          <p> HARPYIAE <foreign xml:lang="grc">υι</foreign> Graeca diphthongos est; nam Latina esse
            non potest, quia ne u quidem habemus. CLANGORIBVS ALAS deest ‘cum’, ut sit ‘alas
            quatiebant cum clangoribus’, ut «atque Ixionii vento rota constitit orbis», id est ‘cum
            vento’. Aliter acyrologia est, si clangorem dixit alarum sonitum.</p>
        </div2>

        
<div2 n="228"><head>[schol. 228]</head>

          <p> TVM praeterea. Et deest ‘erat’.</p>
        </div2>

        
<div2 n="229"><head>[schol. 229]</head>

          <p> RVRSVM ad illud solum pertinet ‘instruimus mensas’; nam ante in speluncis non fuerant.
            Et sciendum hanc particulam interdum sic poni ut iteratum aliquid significet, ut si
            dicas ‘veni ad te mane, rursum veni’. Interdum sine iteratione est, ut ‘fui apud te,
            rursum veni etiam’; non ideo dicis ‘rursum’, quia etiam primo venisti, sed quia illic
            fuisti.</p>
        </div2>

        
<div2 n="231"><head>[schol. 231]</head>

          <p> ARISQVE REPONIMVS IGNEM ecce quod dixit «in partem praedamque Iovem». Sane sciendum
            iterationem hanc fieri secundum ritum sacrorum; nam displicuisse prima ex prodigiis
            indicatur. Sunt autem hae animales hostiae quae tantum immolantur. Alibi tantum
            sanguinem in aras fundi significat, ut «sanguinis et sacri pateras», alibi partem
            corporis, ut «extaque salsos porriciam in fluctus», alibi integras victimas, ut «et
            solida inponit taurorum viscera flammis».</p>
        </div2>

        
<div2 n="232"><head>[schol. 232]</head>

          <p> EX DIVERSO CAELI ut ‘ex secreto montium’; subaudis ‘loco’.</p>
        </div2>

        
<div2 n="233"><head>[schol. 233]</head>

          <p> TVRBA SONANS impetum ostendit; nam de tribus loquitur. Et adludit ad furias, de quibus
            ait alibi «vocat agmina saeva sororum». PRAEDAM PEDIBVS CIRCVMVOLAT VNCIS aut ‘circum
            praedam volat uncis pedibus’ aut ‘intra volam amplectitur praedam’, unde et ‘involare’
            dicimus ‘intra volam tenere’. Vnde et pira quaedam volema dicuntur.</p>
        </div2>

        
<div2 n="236"><head>[schol. 236]</head>

          <p> TECTOSQVE PER HERBAM DISPONVNT ENSES disponunt et tectos faciunt. Sic et scuta
            condendo latere faciunt.</p>
        </div2>

        
<div2 n="239"><head>[schol. 239]</head>

          <p> MISENVS bene Misenum dicit tubicinem; ipse est enim qui dicitur filius fuisse Aeoli,
            ut «Misenum Aeoliden», quia constat sonum omnem ex vento creari.</p>
        </div2>

        
<div2 n="240"><head>[schol. 240]</head>

          <p> NOVA mira, ut «Pollio et ipse facit nova carmina». Nam novum bellum non est cuius
            extat exemplum; Hercules enim in monte Arcadiae Stymphalo vicit Stymphalidas, ut Statius
            «et aerisonum Stymphalon». Aut ‘nova’ ideo, quia vulnerari non poterant.</p>
        </div2>

        
<div2 n="241"><head>[schol. 241]</head>

          <p> OBSCENAS obscenae sunt aves, quae canendo adversa significant, ut paulo post ‘infelix
            vates’. PELAGI VOLVCRES quia dicuntur Ponti et Terrae filiae; unde in insulis habitant
            partem terrarum, partem maris tenentes. Alii dicunt eas Neptuni filias, qui fere
            prodigiorum omnium pater est. Nec inmerito; nam secundum Milesium Thaletem omnia ex
            umore procreantur, unde est «Oceanumque patrem rerum». Hinc fit ut, quotienscumque
            desunt parentes, redeatur in generalitatem. Sic et peregrinos Neptuni filios dicimus
            quorum ignoramus parentes. Alii vero dicunt harpyias filias esse Thaumantis et
            Electrae.</p>
        </div2>

        
<div2 n="242"><head>[schol. 242]</head>

          <p> VIM PLVMIS VLLAM naturale enim est ut eludat ictum plumarum levitas, unde et addidit
            ‘plumis’. Nam, quod Donatus dicit, ideo eas fuisse invulnerabiles, quia de Styge erant
            natae, non probatur.</p>
        </div2>

        
<div2 n="244"><head>[schol. 244]</head>

          <p> VESTIGIA pedum signa.</p>
        </div2>

        
<div2 n="246"><head>[schol. 246]</head>

          <p> INFELIX VATES nuntia infelicitatis, ut <foreign xml:lang="grc">μάντι κακῶν</foreign>.
            RVMPIT VOCEM cum indignatione loquitur, ut «quid me alta silentia cogis rumpere?». Et
            notandum, ut supra diximus, ‘rumpit vocem’.</p>
        </div2>

        
<div2 n="248"><head>[schol. 248]</head>

          <p> LAOMEDONTIADAE perfidi, a rege natum opprobrium qui deos fefellit.</p>
        </div2>

        
<div2 n="249"><head>[schol. 249]</head>

          <p> PATRIO REGNO Neptunio.</p>
        </div2>

        
<div2 n="250"><head>[schol. 250]</head>

          <p> ACCIPITE ERGO quia nos bellis appetitis; ac si diceret, ut futuram famem iam nunc
            possitis timere.</p>
        </div2>

        
<div2 n="251"><head>[schol. 251]</head>

          <p> QVAE PHOEBO PATER OMNIPOTENS tribuit auctoritatem, ne possint a se dicta contemni.
            Simul notandum Apollinem quae dicit a Iove cognoscere. PHOEBVS APOLLO purus, inpollutus.
            Et est Apollinis fixum antonomasivum, quod alii dari non potest; nam sunt alia communia,
            ut ‘pater’, ‘omnipotens’.</p>
        </div2>

        
<div2 n="252"><head>[schol. 252]</head>

          <p> FVRIARVM MAXIMA adeo ipsae sunt furiae, ut et unum epitheton habeant et causis
            consentiant; nam ait de Tisiphone «furiarum maxima iuxta accubat et manibus prohibet
            contingere mensas». Quod etiam hae faciunt et inferentes Troianis famem et
            praenuntiantes.</p>
        </div2>

        
<div2 n="253"><head>[schol. 253]</head>

          <p> ITALIAM CVRSVPETITIS ex his quae norunt fidem dicendis accommodant.</p>
        </div2>

        
<div2 n="256"><head>[schol. 256]</head>

          <p> QVAM VOS DIRA FAMES ut Varro in secundo divinarum dicit, oraculum hoc a Dodonaeo Iove
            apud Epirum acceperunt; quod modo dixisse fingit harpyias. Sed tamen colorate tangit
            historiam dicendo «quae Phoebo pater omnipotens». NOSTRAEQVE INIVRIA CAEDIS ista
            mentitur; nam inminens Troianis fatalis est fames.</p>
        </div2>

        
<div2 n="257"><head>[schol. 257]</head>

          <p> AMBESAS undique esas, hoc est rotundas; maiores enim has habebant in honore deorum,
            paniceas scilicet.</p>
        </div2>

        
<div2 n="258"><head>[schol. 258]</head>

          <p> REFVGIT non metu - nec enim minantibus congruit - sed ne posset placari.</p>
        </div2>

        
<div2 n="260"><head>[schol. 260]</head>

          <p> NEC IAM AMPLIVS ARMIS subaudis ‘usi sunt’; nec enim potest esse ab inferioribus
            zeugma, quod plerumque fit, ut ei per omnia unus sermo sufficiat, ut «Troiugena,
            interpres divum, qui numina Phoebi, qui tripodas, Clarii laurus, qui sidera» per omnia
            ‘sentis’ intellegis. Plerumque aliud subauditur, ut hoc loco, item «disce, puer,
            virtutem ex me verumque laborem, fortunam ex aliis» subaudis ‘opta’; nam fortuna ex
            aliis non discitur.</p>
        </div2>

        
<div2 n="261"><head>[schol. 261]</head>

          <p> SED VOTIS PRECIBVSQVE duplici ratione placantur numina, aut votis aut precibus; unde
            est «Iunonis magnae primum prece numen adora», «Iunoni cane vota libens». IVBENT volunt,
            ut «infandum, regina, iubes renovare dolorem».</p>
        </div2>

        
<div2 n="262"><head>[schol. 262]</head>

          <p> SIVE DEAE quia divinant. OBSCENAEQVE VOLVCRES quia in his ventris cernebant proluviem.
            Bene autem, etiam si aves sunt, eas dicit placandas propter pessima omina.</p>
        </div2>

        
<div2 n="263"><head>[schol. 263]</head>

          <p> PASSIS solutis.</p>
        </div2>

        
<div2 n="264"><head>[schol. 264]</head>

          <p> NVMINA MAGNA Iovem Minervam Mercurium secundum Samothracas. MERITOS congruos, id est
            ‘expiatorios’; unde sequitur ‘di prohibete minas’.</p>
        </div2>

        
<div2 n="265"><head>[schol. 265]</head>

          <p> AVERTITE CASVM bene, etiam si contingat, casum credit esse, non ultionem. SERVATE PIOS
            propter facta sacrificia.</p>
        </div2>

        
<div2 n="269"><head>[schol. 269]</head>

          <p> VENTVSQVE GVBERNATORQVE VOCABAT honestius hac elocutione per pluralem utimur numerum,
            licet possit et singularis esse.</p>
        </div2>

        
<div2 n="270"><head>[schol. 270]</head>

          <p> NEMOROSA ZACYNTHOS insulas Graeciae commemorat.</p>
        </div2>

        
<div2 n="271"><head>[schol. 271]</head>

          <p> SAMEQVE Cephalleniae est ista; nam Samos in Asia est.</p>
        </div2>

        
<div2 n="272"><head>[schol. 272]</head>

          <p> EFFVGIMVS transimus celeriter. LAERTIA REGNA inrisorie, cum praemiserit scopulos, ut
            «inmania saxa, vestras, Eure, domos».</p>
        </div2>

        
<div2 n="274"><head>[schol. 274]</head>

          <p> LEVCATAE NIMBOSA CACVMINA MONTIS Leucata mons est altissimus, in promontorio Epiri
            iuxta Ambraciam civitatem, quam Augustus Nicopolim appellavit victis illic Antonio et
            Cleopatra. Ibi et templum Actiaco Apollini constituit et ludos Actiacos. Vnde nunc
            Vergilius in honorem Augusti quae ipse fecit dat eius origini; nam Aeneam illic dicit
            ludos celebrasse, ut alibi inducit Aeneam promittentem templum Apollini, quod fecisse
            constat Augustum, ut «tum Phoebo et Triviae solido de marmore templum constituam».</p>
        </div2>

        
<div2 n="275"><head>[schol. 275]</head>

          <p> ET FORMIDATVS NAVTIS aut propter asperitatem locorum, quia saxosa sunt - aut, ut
            quidam volunt, quia moris erat aliquem ei de nautis immolari.</p>
        </div2>

        
<div2 n="276"><head>[schol. 276]</head>

          <p> HVNC PETIMVS occurrebat: cur formidatum petistis? Ideo intulit ‘fessi’. PARVAE VRBI
            Ambraciae.</p>
        </div2>

        
<div2 n="278"><head>[schol. 278]</head>

          <p> TELLVRE POTITI ‘potior’ et ‘illa re’ dicimus et ‘illius rei’; sed per septimum in usu
            est, per genetivum figurate ponitur. Sallustius «ut prius quam legatos videret
            Adherbalis potiretur». Legimus et per accusativum, sed uti non possumus: Terentius
            «patria potitur commoda».</p>
        </div2>

        
<div2 n="279"><head>[schol. 279]</head>

          <p> LVSTRAMVRQVE IOVI aut ‘lustramur’, id est ‘purgamur’, ut Iovi sacra faciamus; aut
            certe ‘lustramur Iovi’, id est ‘expiamur’. Piaculum enim commissum fuerat tauro in
            Thracia immolato, ut diximus supra, et, licet multa fuissent secuta sacrificia,
            intellegebatur tamen adhuc numen iratum non desinentibus malis. Sciendum sane moris
            fuisse ut piaculo commisso ludi celebrarentur; nam cum Romani iracundia matris deum
            laborarent et eam nec sacrificiis nec ludis placare possent, quidam senex statutis ludis
            circensibus saltavit, quae sola fuit causa placationis - unde et natum proverbium est
            «omnia secunda, saltat senex».</p>
        </div2>

        
<div2 n="280"><head>[schol. 280]</head>

          <p> ACTIA LITORA ut supra diximus, propter Augustum hoc dicit qui illic ludos statuit
            agonales.</p>
        </div2>

        
<div2 n="281"><head>[schol. 281]</head>

          <p> PATRIAS PALAESTRAS palaestrae usus primum apud Athenienses repertus est. Troiani autem
            praeter Dardanum et Teucrum etiam ab Atheniensibus originem ducunt; unde et Minervam
            colunt. Hinc est in secundo «neu populum antiqua sub religione tueri», ‘antiqua’ ab
            Atheniensibus tradita. ‘Iliacis’ ergo ‘Atheniensibus’, unde Ilienses didicerunt.</p>
        </div2>

        
<div2 n="283"><head>[schol. 283]</head>

          <p> FVGAM TENVISSE feliciter navigasse; nam ‘tenere’ est ‘implere’, ut «ni teneant
            cursus», id est ‘impleant’. Et potest intellegi secundum communem sensum ob hoc eos
            lustratos, id est expiatos, ob hoc sacrificasse et ludos celebrasse, quia hostiles
            terras prospera navigatione transierant.</p>
        </div2>

        
<div2 n="284"><head>[schol. 284]</head>

          <p> MAGNVM CIRCVMVOLVITVR ANNVM antiqui tempora sideribus computabant et dixerunt primo
            lunarem annum XXX dierum, unde invenitur in aliquibus vita DCCCC annorum, scilicet
            lunarium. Postea solstitialis annus repertus est, qui XII continet menses. Mox maiore
            cura magnum annum esse voluerunt omnibus planetis in eundem recurrentibus locum, et hic
            fit, ut diximus, secundum Ciceronis Hortensium post annos XII DCCCCLIIII solstitiales
            scilicet. Bene ergo nunc ‘magnum’ addidit, ne lunarem intellegeremus; bene solis nomen,
            ne, quia dixerat ‘magnum’, illum planetarum acciperes - de quo varia dicuntur et a
            Metone et et ab Eudoxo et a Ptolomaeo et ab ipso Tullio; nam in libris de deorum natura
            tria milia annorum dixit magnum tenere annum.</p>
        </div2>

        
<div2 n="286"><head>[schol. 286]</head>

          <p> AERE CAVO CLIPEVM aeris cavi, ut «pulchra prole». ABANTIS paenultima habet accentum,
            et hunc Abantem intellegamus occisum cum Androgeo.</p>
        </div2>

        
<div2 n="287"><head>[schol. 287]</head>

          <p> REM CARMINE SIGNO ‘rem’ ‘votum’, id est voluntatem. Et sciendum carmen dici quicquid
            pedibus continetur. Nam et hic unum versum carmen dixit, et in Bucolicis duo, ut «tumulo
            superaddite Carmen: Daphnis ego in silvis, hinc usque ad sidera notus, formosi pecoris
            custos, formosior ipse».</p>
        </div2>

        
<div2 n="288"><head>[schol. 288]</head>

          <p> DE DANAIS VICTORIBVS inrisio est, ut «victoresque cadunt Danai». Subaudis autem ‘arma
            consecravit’.</p>
        </div2>

        
<div2 n="291"><head>[schol. 291]</head>

          <p> AERIA ARCES id est ‘altas’. PHAEACVM Corcyram insulam dicit, sitam inter Epirum et
            Calabriam, ubi regnavit Alcinous. ABSCONDIMVS nauticus sermo. Et mira bene usus est
            celeritate, ut ante absconditam quam visam insulam diceret.</p>
        </div2>

        
<div2 n="292"><head>[schol. 292]</head>

          <p> PORTVSQVE SUBIMVS CHAONIO ut «subeunt muro»; nam si ‘Chaonios’ legeris, difficilis est
            scansio, excluso ‘s’.</p>
        </div2>

        
<div2 n="293"><head>[schol. 293]</head>

          <p> BUTHROTI VRBEM id est Buthrotium, ut «fontem Timavi». Haec autem civitas est in Epiro,
            cuius pars est Chaonia, quae ante Molossia dicta est.</p>
        </div2>

        
<div2 n="294"><head>[schol. 294]</head>

          <p> INCREDIBILIS RERVM FAMA incredibilium rerum fama. Et bene non credit, unde et postea
            interrogat «Pyrrhin conubia servas?».</p>
        </div2>

        
<div2 n="297"><head>[schol. 297]</head>

          <p> PATRIO MARITO atqui Thebana fuit. Sed aut provinciam pro patria posuit, ut «Italiam
            quaero patriam», item Sallustius «Hispaniam sibi patriam esse», aut certe secundum ius
            locutus est, quia uxor viri domicilium sequitur. Iuncta ergo Hectori facta Troiana est.
            Nam et ‘cessisse’ de iure est; cedi enim hereditas dicitur. CESSISSE MARITO
            consuetudinis regiae fuit, ut legitimam uxorem non habentes aliquam, licet captivam,
            tamen pro legitima haberent, adeo ut liberi ex ipsa nati succederent. Pyrrhus hanc quasi
            legitimam habuit et ex ea filium Molossum suscepit. Postea cum vellet Hermionen, Menelai
            et Helenae filiam, Oresti iam ante desponsatam, ducere uxorem, Orestis insidiis in
            templo Delphici Apollinis occisus est. Verum moriens praecepit ut Andromache, quae apud
            eum coniugis locum tenuerat, Heleno daretur propter supra dictum beneficium, quo eum a
            navigatione prohibuerat. Inde factum est ut teneret regnum privigni, qui successerat
            patri; a quo Molossia dicta est pars Epiri, quam Helenus postea a fratre Chaone, quem in
            venatu per ignorantiam dicitur occidisse, Chaoniam nominavit, quasi ad solatium fratris
            exstincti.</p>
        </div2>

        
<div2 n="300"><head>[schol. 300]</head>

          <p> PROGREDIOR PORTV CLASSES ET LITORA LINQVENS hysteroproteron in sensu; ante enim
            linquitur litus et sic a portu proceditur. Notandum sane finitum esse versum participio,
            quod raro apud Latinos est, apud Graecos vitiosissimum. </p>
        </div2>

        
<div2 n="301"><head>[schol. 301]</head>

          <p> SOLLEMNES legitimas, anniversarias. TRISTIA DONA tale est illud «quem semper acerbum,
            semper honoratum, sic di voluistis, habebo».</p>
        </div2>

        
<div2 n="302"><head>[schol. 302]</head>

          <p> IN LVCO lucum, ut supra diximus, numquam ponit sine religione; nam in ipsis habitant
            manes piorum, qui lares viales sunt. Vnde in sexto «nulli certa domus; lucis habitamus
            opacis». FALSI simulati.</p>
        </div2>

        
<div2 n="303"><head>[schol. 303]</head>

          <p> MANESQVE VOCABAT sacrificiis inani sepulturae conciliabat manes Hectoreos. Et bene in
            luco, ut diximus supra.</p>
        </div2>

        
<div2 n="304"><head>[schol. 304]</head>

          <p> AD TVMVLVM id est cenotaphion. VIRIDI CAESPITE herboso.</p>
        </div2>

        
<div2 n="305"><head>[schol. 305]</head>

          <p> GEMINAS unam marito, alteram filio. Aut certe illud respicit, quia inferi pari gaudent
            numero, ut «ecce duas tibi, Daphni», superi vero inpari, ut «numero deus inpare
            gaudet».</p>
        </div2>

        
<div2 n="307"><head>[schol. 307]</head>

          <p> MONSTRIS rebus insperatis.</p>
        </div2>

        
<div2 n="308"><head>[schol. 308]</head>

          <p> DERIGVIT VISV IN MEDIO dum me cernit, obstipuit. CALOR OSSA RELIQVIT id est extimuit,
            ut «solvuntur frigore membra».</p>
        </div2>

        
<div2 n="310"><head>[schol. 310]</head>

          <p> VERANE TE FACIES ordo est, ‘o nate dea, adfersne te mihi, vera facies, verus
            nuntius?’.</p>
        </div2>

        
<div2 n="311"><head>[schol. 311]</head>

          <p> VIVISNE et secundum muliebrem adfectum interrogat, et bene suspicatur; nam et inferis
            sacrificat et in luco, in quo habitant manes.</p>
        </div2>

        
<div2 n="312"><head>[schol. 312]</head>

          <p> HECTOR VBI EST hoc ad Aeneae pertinet gloriam, ut ab Hectore numquam discessisse
            videatur. Sentit autem hoc: si umbrae videntur in sacris, cur non eorum magis quibus
            sacrificatur?</p>
        </div2>

        
<div2 n="313"><head>[schol. 313]</head>

          <p> FVRENTI insolabiliter et inpatienter dolenti.</p>
        </div2>

        
<div2 n="314"><head>[schol. 314]</head>

          <p> HISCO hiscere est hiare, nec loqui posse.</p>
        </div2>

        
<div2 n="315"><head>[schol. 315]</head>

          <p> VIVO EQVIDEM ac si diceret, ‘si tamen vita est infeliciter vivere’.</p>
        </div2>

        
<div2 n="318"><head>[schol. 318]</head>

          <p> EXCIPIT signate locutus est, quia ‘deiectam’ dixerat; excipiuntur enim quae cadunt.
            DIGNA congrua et priori conveniens.</p>
        </div2>

        
<div2 n="319"><head>[schol. 319]</head>

          <p> HECTORIS ANDROMACHE si ‘Andromache’, sequentibus iunge, si ‘Andromachen’,
            superioribus. CONVBIA SERVAS tenes, ut «et nunc servat honos sedem tuus ossaque
            nomen».</p>
        </div2>

        
<div2 n="320"><head>[schol. 320]</head>

          <p> DEMISSA humili.</p>
        </div2>

        
<div2 n="321"><head>[schol. 321]</head>

          <p> O FELIX bene et virginitatem laudat et mortem, ut ostendat se invitam Pyrrhi
            pertulisse conubium et esse superstitem suis miseriis. PRIAMEIA VIRGO Achilles, dum
            circa muros Troiae bellum gereret, Polyxenam visam adamavit et conditione pacis in
            matrimonium postulavit. Quam cum Troiani fraude promisissent, Paris post Thymbraei
            Apollinis simulacrum latuit et venientem Achillem ad foedus missa vulneravit sagitta.
            Tum Achilles moriens petiit ut evicta Troia ad eius sepulchrum Polyxena immolaretur,
            quod Pyrrhus implevit.</p>
        </div2>

        
<div2 n="321"><head>[schol. 321]</head>

          <p> ANTE ALIAS ideo felicior, quia virgo exstincta est.</p>
        </div2>

        
<div2 n="322"><head>[schol. 322]</head>

          <p> HOSTILEM AD TVMVLVM quia grande est mortis solacium praemissus hostis interitus.</p>
        </div2>

        
<div2 n="324"><head>[schol. 324]</head>

          <p> NEC VICTORI ERI TETIGIT CAPTIVA CVBILE singula habent emphasin suam; nam parum erat
            dominum dicere, nisi et victoris adderet fastum. ‘Tetigit’ non ‘ascendit’, nec genialem
            lectulum, sed ‘cubile’.</p>
        </div2>

        
<div2 n="326"><head>[schol. 326]</head>

          <p> FASTVS superbiam, et est quartae declinationis. Nam liber qui dierum habet
            conputationem secundae declinationis est; unde erravit Lucanus dicendo «nec meus Eudoxi
            vincetur fastibus annus».</p>
        </div2>

        
<div2 n="327"><head>[schol. 327]</head>

          <p> SERVITIO ENIXAE TVLIMVS hoc est pertulimus, donec in servitio positae eniteremur. Et
            bene plurali utitur numero ad excusandum pudorem.</p>
        </div2>

        
<div2 n="328"><head>[schol. 328]</head>

          <p> LEDAEAM HERMIONEN Ledae neptem. LACEDAEMONIOSQVE HYMENAEOS cum ingenti felle, ac si
            diceret: infelices maritis semper, ut Paridi et Deiphobo.</p>
        </div2>

        
<div2 n="329"><head>[schol. 329]</head>

          <p> TRANSMISIT HABENDAM erili voluntate, non lege coniugii, unde et ‘habendam’ dixit.</p>
        </div2>

        
<div2 n="331"><head>[schol. 331]</head>

          <p> SCELERVM FVRIIS matricidii scilicet. AGITATVS stimulatus.</p>
        </div2>

        
<div2 n="332"><head>[schol. 332]</head>

          <p> EXCIPIT dolo interficit. PATRIAS ARAS alii Achilleas intellegunt; nam Pyrrhus, ut in
            historia legimus, occiso patre in templo Apollinis Thymbraei, reversus ad patriam in
            numinis insultationem in templo eius Delphico aras patri constituit et illic ei coepit
            sacrificare. Alii ‘patrias’ ‘Apollineas’ volunt a Patris, Achaiae civitate, in qua
            Apollo colitur. Nec debemus quaerere cur non ‘Delphicas’ dixerit, quia epitheta in
            alieno negotio plerumque alia ponuntur, ut in quarto «Italiam magnam Gryneus Apollo,
            Italiam Lyciae iussere capessere sortes», cum a Delio tantum eum constet accepisse
            responsa.</p>
        </div2>

        
<div2 n="336"><head>[schol. 336]</head>

          <p> PERGAMAQVE ‘Pergama’ legendum, non ut plerique ‘Pergameam’, qui per inperitiam contra
            metrum sentiunt. Decipiuntur autem dum utrumque derivativum volunt, cum sit ‘Pergama’
            principale.</p>
        </div2>

        
<div2 n="337"><head>[schol. 337]</head>

          <p> QVI CVRSVM VENTI cum admiratione dictum est. QVI VENTI id est tam prosperi. QVAE FATA
            tam nobis felicia.</p>
        </div2>

        
<div2 n="338"><head>[schol. 338]</head>

          <p> QVIS DEVS qui praestitit ut te videre possemus. Tale est et illud Aeneae ad Didonem
            adulatorium «hinc me digressum vestris deus appulit oris». IGNARVM aliud
            disponentem.</p>
        </div2>

        
<div2 n="339"><head>[schol. 339]</head>

          <p> SVPERATNE vivit. Sane nove dictum, et caret exemplo, ut pauca in Vergilio. Alii dicunt
            ‘superat’ ‘superstes est’; sed ‘superstes’ praesentem significat, ut Cicero in Mureniana
            «suis utrisque superstitibus», id est’praesentibus’.</p>
        </div2>

        
<div2 n="340"><head>[schol. 340]</head>

          <p> QVEM TIBI IAM TROIA hemistichium nec in sensu plenum. Sunt autem duo talia, hoc et
            «concessere deum»; quem quidam ita conplevit «concessere deum profugis nova moenia
            Teucris».</p>
        </div2>

        
<div2 n="341"><head>[schol. 341]</head>

          <p> AMISSAE CVRA PARENTIS si ‘parentis’ ‘Creusae’ accipis, occorri unde sciebat eam
            perisse? Et alii dicunt potuisse hoc vel Heleno divinante cognosci vel Aenea requirente
            per Troiam, ut «implevi clamore vias»; sed utrumque viribus caret. Parentem ergo patriam
            accipiamus, ut Tullius «si tibi patria, quae communis omnium parens est», et est sensus
            ‘doletne perditam patriam?’.</p>
        </div2>

        
<div2 n="342"><head>[schol. 342]</head>

          <p> ANIMOSQVE VIRILES atqui supra dixerat ‘puer’; sed ‘animos viriles’ ait parentum
            consideratione. Inde et in nono de ipso «ante annos animumque gerens curamque
            virilem».</p>
        </div2>

        
<div2 n="348"><head>[schol. 348]</head>

          <p> ET MVLTVM LACRIMAS ordo est ‘lacrimas multum fudit inter verba singula’; nam si
            ‘lacrimans’, quid fudit?</p>
        </div2>

        
<div2 n="351"><head>[schol. 351]</head>

          <p> AGNOSCO aut ‘cognomine agnosco’ aut certe quia reparatam audierat Troiam, ut «hic
            incredibilis rerum fama occupat aures». SCAEAEQVE AMPLECTOR LIMINA PORTAE Scaea porta
            dicta est non a pugnis ante se factis scaevis, id est malis - nam et ante sic dicta est
            - nec ab itinere ingressis scaevo, id est sinistro - quod ingressi non recto eunt
            itinere, sed sinistro - sed a cadavere Laomedontis, hoc est scenomate, quod in eius
            fuerat superliminio. AMPLECTOR ut «amplexaeque tenent postes atque oscula figunt»,
            tamquam ad Troiam pervenisset.</p>
        </div2>

        
<div2 n="352"><head>[schol. 352]</head>

          <p> TEVCRI pro ‘Teucriadae’.</p>
        </div2>

        
<div2 n="353"><head>[schol. 353]</head>

          <p> AMPLIS quod est regiae magnitudinis. ACCIPIEBAT pascebat, Terentius «accipit homo nemo
            melius neque prolixius».</p>
        </div2>

        
<div2 n="354"><head>[schol. 354]</head>

          <p> AVLAI pro ‘aulae’; et est diaeresis de Graeca ratione veniens, quorum .. diphthongos
            resoluta apud nos duas syllabas facit.</p>
        </div2>

        
<div2 n="357"><head>[schol. 357]</head>

          <p> CARBASVS genus lini est, quod abusive plerumque pro velo ponitur. Sane in numero
            singulari ‘haec carbasus’ dicimus, in plurali ‘haec carbasa’.</p>
        </div2>

        
<div2 n="359"><head>[schol. 359]</head>

          <p> TROIVGENA ac si diceret ‘generose’, ut alibi «Dardanidae magni, genus alto a sanguine
            divum». INTERPRES DIVVM vaticinator, qui mentem deorum mortalibus publicas. Sed quia
            ‘interpres’ generale nomen est, currit per species. Nam, ut ait Cicero, omnis divinandi
            peritia in duas partes dividitur: nam aut furor est, ut in vaticinantibus, aut ars, ut
            in haruspicibus, <del>[fulgurites sive]</del> fulguratoribus, auguribus. Et omnia ista ex
            se pendent, licet propriis finibus contineantur. Vnde Vergilius omnia ei dat quem vult
            perfectum intellegi, ut hoc loco Heleno; item alibi Asilae in decimo «cui pecudum
            fibrae, caeli cui sidera parent et linguae volucrum et praesagi fulminis ignes». DIVVM
            QVI NVMINA potest et ‘interpres divum’ distingui. Sane per omnia zeugma est ab
            inferioribus ‘sentis’. QVI NVMINA SENTIS qui suscipis numen et futura praedicis.</p>
        </div2>

        
<div2 n="360"><head>[schol. 360]</head>

          <p> QVI TRIPODAS SENTIS tripodes mensae fuerunt in templo Apollinis Delphici, quibus
            superipositae Phoebades vaticinabantur. CLARII LAVRVS et hic ‘qui sentis’ subaudis. Et
            Clarium oppidum est in finibus Colophoniorum, unde Apollo Clarius. Sane quaeritur utrum
            ‘Clarii’ geminandum sit ‘i’. Et sciendum aliter non procedure; nam ‘cla’ brevis
            invenitur, ut Statius «nec Clarias hac luce fores Didymaeaque quisquam». Per laurus
            autem oraculum intellegimus. QVI SIDERA SENTIS qui es peritus astrologiae.</p>
        </div2>

        
<div2 n="361"><head>[schol. 361]</head>

          <p> ET VOLVCRVM LINGVAS qui es augur oscinum. PRAEPETIS OMINA PINNAE aves aut oscines sunt
            aut praepetes; oscines ore futura praedicunt, praepetes volatu significant. Sed
            praepetes aut superiora tenent et praepetes vocantur aut inferiora et dicuntur inferae.
            Praepetes autem ideo, quia omnes aves priora petunt volantes.</p>
        </div2>

        
<div2 n="362"><head>[schol. 362]</head>

          <p> FARE AGE hortantis est ‘age’, id est ‘dic celeriter’. Et est ordo ‘Troiugena, fare
            age, quae prima pericula vito? Quidve sequens tantos possim superare labores?’. Cetera
            per parenthesin dicta sunt. NAMQVE OMNEM CVRSVM hypallage est; nam non omnem cursum
            prospera dixit religio, sed omnis religio dixit prosperum cursus.</p>
        </div2>

        
<div2 n="363"><head>[schol. 363]</head>

          <p> CVNCTI DIVI quia quicquid audivit a diversis ad Iovem recurrit, ut diximus supra «quae
            Phoebo pater omnipotens, mihi Phoebus Apollo praedixit». NVMINE autem ‘oraculo’
            significat.</p>
        </div2>

        
<div2 n="364"><head>[schol. 364]</head>

          <p> REPOSTAS <foreign xml:lang="grc">πάθος</foreign> pro ‘repositas’, idest longe
            positas.</p>
        </div2>

        
<div2 n="365"><head>[schol. 365]</head>

          <p> NOVVM magnum, more suo. </p>
        </div2>

        
<div2 n="366"><head>[schol. 366]</head>

          <p> PRODIGIVM CANIT prodigium portentum monstrum modico fine discernuntur, sed confuse pro
            se plerumque ponuntur. TRISTES ARAS deorum scilicet, propter iniurias suas.</p>
        </div2>

        
<div2 n="367"><head>[schol. 367]</head>

          <p> OBSCENAMQVE FAMEM aut quae homines etiam ad obscena compellit, ut «malesuada Fames»,
            aut certe quam obscena avis praedixerat. QVAE PRIMA PERICVLA VITO? QVIDVE SEQVENS TANTOS
            POSSIM SVPERARE LABORES duo petit: quemadmodum aut periculis careat aut quibus consiliis
            par esse laboribus possit.</p>
        </div2>

        
<div2 n="368"><head>[schol. 368]</head>

          <p> TANTOS quantos harpyia praedixerat.</p>
        </div2>

        
<div2 n="369"><head>[schol. 369]</head>

          <p> DE MORE scilicet sacrificantum.</p>
        </div2>

        
<div2 n="370"><head>[schol. 370]</head>

          <p> EXORAT PACEM DIVVM aut de sacrificantum more requirit, utrum tempus consulendi esset -
            nam et hoc vehementer quaeritur, ut in sexto «cum virgo poscere fata tempus ait» - aut
            certe, quod et melius est, de sacrificantum more ante nefas expiat ab harpyia
            praedictum, et sic venit ad vaticinationem. Vt autem hic expiatam famem intellegamus
            sequens efficit locus, ut «aderitque vocatus Apollo», cum constet, nisi in hoc
            intellexeris loco, famis causa nusquam invocatum esse Apollinis numen. Dubitationem
            autem in hoc loco ‘exorat’ facit; nam ‘orare’ est petere, ‘exorare’ impetrare. Ergo
            impetrat pacem aut ad inquirendum tempus aut ad mitigandum famis periculum. VITTASQVE
            RESOLVIT in ratione sacrorum par est et animae et corporis causa; nam plerumque quae non
            possunt circa animam fieri fiunt circa corpus, ut solvere vel ligare, quo possit anima,
            quod per se non potest, ex cognatione sentire. Inde est «unum exuta pedem vinclis in
            veste recincta». Bene ergo Helenus cuncta corporis solvit, ne qua parte animo religato
            ad numen accedat.</p>
        </div2>

        
<div2 n="372"><head>[schol. 372]</head>

          <p> SVSPENSVS si ‘suspensus’, ipse numinis plenus; si ‘suspensum’, me sollicitum et
            attentum.</p>
        </div2>

        
<div2 n="373"><head>[schol. 373]</head>

          <p> DEINDE CANIT post peracta sollemnia.</p>
        </div2>

        
<div2 n="374"><head>[schol. 374]</head>

          <p> NATE DEA ordo est ‘nate dea pauca tibi expediam dictis; prohibent nam cetera Parcae
            scire Helenum, farique vetat Saturnia Iuno’. ‘Omnia’, inquit, ‘vates novit, sed non
            omnia permittitur dicere, fatis prohibentibus; etiam ex his quae novi, multa me vetat
            dicere Iuno Saturnia’. MAIORIBVS caelestibus, propter sideris cursum, cuius fuit
            explanatio per Creusam. PER ALTVM per limitem fortunae superioris.</p>
        </div2>

        
<div2 n="376"><head>[schol. 376]</head>

          <p> SORTITVR disponit, ordinat. Et bene adlusit quasi Apollinis sacerdos, cuius propriae
            sunt sortes. VOLVITQVE VICES definitio fati secundum Tullium, qui ait «fatum est conexio
            rerum per aeternitatem se invicem tenens, quae suo ordine et lege variatur, ita tamen ut
            ipsa varietas habeat aeternitatem».</p>
        </div2>

        
<div2 n="377"><head>[schol. 377]</head>

          <p> PAVCA TIBI E MVLTIS duo se dicit esse dicturum, quemadmodum possit tute navigare et
            quibus signis Italiae regna cognoscat. HOSPITA AEQVORA vicina; nihil enim nobis hospitio
            esse vicinius constat.</p>
        </div2>

        
<div2 n="379"><head>[schol. 379]</head>

          <p> PROHIBENT NAM CETERA SCIRE hic distinguendum. Et est sensus ‘cetera te scire non
            sinunt fata, Helenum vero Iuno prohibet dicere etiam ea quae audire poteras’, et vacat
            ‘que’, ut solet frequenter. Male autem sentiunt qui distinguunt ‘scire Helenum’, cum
            legerimus in Lucano «venit aetas omnis in unam congeriem miserumque premunt tot saecula
            pectus», item alibi «nec tantum prodere vati quantum scire licet», et adeo repletus
            numine novit omnia sacerdos ut refrenetur ad certa dicenda; nam dicendo ‘Helenum farique
            vetat Saturnia Iuno’ ostendit praemissum ad Aenean pertinere - aliter suum non
            interponeret nomen. Prohibet autem scire mortem patris ad augendum inopinatum dolorem,
            tempestatem ab Aeolo infissa, amorem Didonis, in quo et gaudium quidem est, sed quod
            inprovisum vile creditur. Et si sciret Aeneas se de Africa exiturum, non facile Didonis
            consentiret amoribus. Novimus autem hoc Iunonem agere, ut, si possit fieri, «regnum
            Italiae Libycas averteret oras». Inopinatum vero dolorem etiam Aeneas conqueritur, ut
            «nec vates Helenus, cum multa horrenda moneret, hos mihi praedixit luctus».</p>
        </div2>

        
<div2 n="382"><head>[schol. 382]</head>

          <p> IGNARE pro ‘ignarus’, casus pro casu. Dicit autem ignarum fati.</p>
        </div2>

        
<div2 n="383"><head>[schol. 383]</head>

          <p> LONGA PROCVL non situ, quam paene videt, sed necessitate fatali. VIA INVIA Aeneae
            scilicet.</p>
        </div2>

        
<div2 n="384"><head>[schol. 384]</head>

          <p> TRINACRIA quae Latine Triquetra dicitur, quam multi Trinaciam dicunt. LENTANDVS aut
            lente tibi navigandum est - nam totam Siciliam circumiit - aut ‘lentandus tibi remus
            est’, id est flectendus; unde ‘lentum vimen’ dicimus, id est ‘flexile’.</p>
        </div2>

        
<div2 n="386"><head>[schol. 386]</head>

          <p> INFERNIQVE LACVS Lucrinum et Avernum dicit, inter quos est spelunca per quam ad
            inferos descendebatur; unde eos dixit infernos. AEAEAEQVE INSVLA CIRCAE qui nunc
            Circeius mons a Circe dicitur, aliquando, ut Varro dicit, insula fuit, nondum siccatis
            paludibus quae eam dividebant a continenti. ‘Aeaea’ autem dicta ab aspernantium voce,
            propter celebratas illic corporum mutationes; unde est «inaccessos ubi Solis filia
            lucos». ‘Aeaeae’ autem tres sunt diphthongi. Nam genetivus est ab ‘Aeaea’.</p>
        </div2>

        
<div2 n="387"><head>[schol. 387]</head>

          <p> QVAM TVTA POSSIS VRBEM CONPONERE TERRA ante cuncta lustrabis quam possis urbem tuta
            terra conponere. ‘Tuta’ autem propter Thraciae et Cretae discrimina.</p>
        </div2>

        
<div2 n="388"><head>[schol. 388]</head>

          <p> SIGNA TIBI DICAM deest ‘ergo’. Et notandum quia non eo ordine quo promiserat dicit;
            ante enim dicit de civitate condenda, sic de tuta navigatione.</p>
        </div2>

        
<div2 n="389"><head>[schol. 389]</head>

          <p> SECRETI AD FLVMINI Tiberini. </p>
        </div2>

        
<div2 n="390"><head>[schol. 390]</head>

          <p> LITOREIS litus dicitur quicquid iuxta aquam est; unde nunc ripam fluminis litus
            vocavit. SVS naturaliter longa est, licet in genetivo corripiatur, ut ‘bos’ ‘pes’ ‘res’
            ‘spes’. De hac autem sue alii dicunt secundum Vergilium quod in Italia inventa sit, alii
            quod secum eam more navigantum Troiani portaverint et oraculo cognoverint ibi esse
            condendam civitatem ubi sus illa post fugam fuisset inventa. Dicitur ergo in Campaniam
            fugisse et inventa in Laurolavinio; a qua Ascanius post Albae nomen inposuit.</p>
        </div2>

        
<div2 n="391"><head>[schol. 391]</head>

          <p> TRIGINTA CAPITVM FETVS prodigiale est hoc, quo significatur triginta annis regnaturus
            Ascanius.</p>
        </div2>

        
<div2 n="395"><head>[schol. 395]</head>

          <p> VIAM rationem, et non dicit, quia etiam profutura est fames, ut «haec erat illa fames,
            haec nos suprema manebat exitiis positura modum». ADERITQVE VOCATVS APOLLO nunc
            ‘vocatus’, quia, ut supra diximus, expiatorium fecit sacrificium.</p>
        </div2>

        
<div2 n="396"><head>[schol. 396]</head>

          <p> HAS AVTEM TERRAS quasi ostendentis est; nec enim Calabria ab Epiro longo distat
            spatio.</p>
        </div2>

        
<div2 n="397"><head>[schol. 397]</head>

          <p> NOSTRI AEQVORIS Epirotici, quo Calabriae litus adluitur.</p>
        </div2>

        
<div2 n="399"><head>[schol. 399]</head>

          <p> HIC ET NARYCII POSVERVNT MOENIA LOCRI Locri socii Aiacis Oilei fuerunt, Epizephyrii et
            Ozolae. Sed post tempestatem montis Capherei Epizephyrii tenuerunt Bruttios - et hos
            nunc dicit - Ozolae vero tenuerunt Pentapolim; inde est «Lybicone habitantes litore
            Locros». Quin etiam de Ozolis legitur quod delati Tinneiam ulterius accesserint et
            civitatem condiderint, quae nunc Vzalis dicitur. Narycii autem a loco dicti sunt
            provinciae suae, Ozolae a putore paludis vicinae.</p>
        </div2>

        
<div2 n="400"><head>[schol. 400]</head>

          <p> SALLENTINOS Sallentinum promontorium Italiae est: nam, ut ait Sallustius, «omnis
            Italia coacta in angustias finditur in duo promontoria, Bruttium et Sallentinum».</p>
        </div2>

        
<div2 n="401"><head>[schol. 401]</head>

          <p> LYCTIVS IDOMENEVS a Lycto, Cretae civitate, unde propter supra dictam pulsus est
            causam. DVCIS MELIBOEI PHILOCTETAE a Meliboea, civitate Thessaliae, de qua fuit.
            ‘Meliboei’ ergo pro ‘Meliboeensis’.</p>
        </div2>

        
<div2 n="402"><head>[schol. 402]</head>

          <p> SVBNIXA PETILIA MVRO cincta muro modico, ut «crinemque madentem subnixus rapto
            potitur». ‘Petilia’ dicta vel <foreign xml:lang="grc">ἀπὸ τοῦ πέτασται</foreign>, id est
            ‘volare’, quod captato augurio est condita, vel quod post relictum Ilium, quo ducebatur
            a Graecis, eam petivit civitatem. ‘Petilia’ sane numeri est singularis. Philoctetes
            autem fuit Poeantis filius, Herculis comes, quem Hercules, cum hominem in Oeta monte
            deponeret, petiit ne alicui sui corporis reliquias indicaret; de qua re eum iurare
            compulit et ei pro munere dedit sagittas hydrae felle tinctas. Postea Troiano bello
            responsum est sagittis Herculis opus esse ad Troiae expugnationem. Inventus itaque
            Philoctetes, cum negaret primo se scire ubi esset Hercules, tandem confessus est mortuum
            esse. Inde, cu acriter ad indicandum sepulcrum eius cogeretur, pede locum percussit, cum
            nollet dicere. Postea pergens ad bellum, cum exerceretur sagittis, unius casu vulneratus
            est pedem quo percusserat tumulum. Ergo cum putorem insanabilis vulneris Graeci ferre
            non possent, diu quidem eum pro oraculi necessitate ductum tandem apud Lemnum sublatis
            reliquerunt sagittis. Hic postea horrore sui vulneris ad patriam redire neglexit, sed
            sibi parvam Petiliam in Calabriae partibus fecit.</p>
        </div2>

        
<div2 n="405"><head>[schol. 405]</head>

          <p> PVRPVREO VELARE COMAS subaudis ‘cura’ aut ‘memento’; aut certe, quod est melius,
            ‘velare’ imperativus sit, non infinitivus.</p>
        </div2>

        
<div2 n="407"><head>[schol. 407]</head>

          <p> OMINA TVRBET sacrificii ordinem rumpat, quod est piaculum. Significat autem Diomeden,
            qui cum multis casibus adfligeretur, Palladium, quod apud ipsum erat, Troianis oraculo
            iussus est reddere. Quod cum vellet implere, Aenean invenit sacrificantem; qui, ut supra
            diximus, sacrificii ordinem non rupit, et Palladium Nautes accepit, unde Nautiorum
            familia Minervae sacra servabat. Sane sciendum sacrificantes diis omnibus caput velare
            consuetos ob hoc, ne se inter religionem aliquid vagis offerret obtutibus, excepto
            tantum Saturno, ne numinis imitatio esse videretur.</p>
        </div2>

        
<div2 n="409"><head>[schol. 409]</head>

          <p> HAC CASTI pii, ut «nulli fas casto sceleratum insistere limen».</p>
        </div2>

        
<div2 n="410"><head>[schol. 410]</head>

          <p> DIGRESSVM a litore Calabriae.</p>
        </div2>

        
<div2 n="411"><head>[schol. 411]</head>

          <p> ANGVSTI RARESCENT CLAVSTRA PELORI quia a continenti, id est a columna, usque ad Pharon
            tribus milibus distat. ‘Rarescent’ autem ideo, quia venientibus de Ionio propter
            curvaturam litorum clausae videntur angustiae, quae paulatim propinquantibus aperiri
            videntur. PELORI promontorium Siciliae est, secundum Sallustium dictum a gubernatore
            Hannibalis illic sepulto, qui fuerat occisus per regis ignorantiam, cum se eius dolo
            crederet esse deceptum, veniens de Petilia. Quamquam legerimus etiam ante Pelorum
            dictum.</p>
        </div2>

        
<div2 n="412"><head>[schol. 412]</head>

          <p> LAEVA TIBI TELLVS venientis personam respexit. Nam de Ionio navigantes si fretum
            petant, dextrum teneant litus necesse est; sin alias, sinistrum.</p>
        </div2>

        
<div2 n="413"><head>[schol. 413]</head>

          <p> AEQVORA CIRCVITV totam enim transiturus est Siciliam.</p>
        </div2>

        
<div2 n="414"><head>[schol. 414]</head>

          <p> HAEC LOCA ut etiam Sallustius dicit «Italiae Siciliam coniunctam constat fuisse, sed
            medium spatium aut per humilitatem obrutum est aut per angustiam scissum. Vt autem
            curvum sit facit natura mollioris Italiae, in quam asperitas et altitudo Siciliae aestum
            relidit». QVONDAM tria tenet tempora, sicut ‘olim’.</p>
        </div2>

        
<div2 n="416"><head>[schol. 416]</head>

          <p> DISSILVISSE hinc apparet bene dictum «unctos saluere per utres». Nam, ut ‘dissilui’,
            sic ‘salui’ facit. Cicero «cum hic de raeda reiecta paenula desiluisset». Est enim
            positio ‘salio salis salui’, item in conpositione ‘dissilio dissilui’. CVM PROTINVS
            continuo; et modo adverbium loci est, alibi temporis, ut «protinus aërias Phaeacum
            abscondimus arces».</p>
        </div2>

        
<div2 n="417"><head>[schol. 417]</head>

          <p> FORET ab infinito est. Sed modo praeteritum significat tempus, quod rarum est; saepius
            enim futurum significat. VENIT MEDIO in medium, ut «it clamor caelo».</p>
        </div2>

        
<div2 n="418"><head>[schol. 418]</head>

          <p> HESPERIVM SICVLO LATVS ABSCIDIT hypallage est; nam minora a maioribus segregantur, sed
            contra dixit. ‘Abscidit’ propter metrum ‘ci’ corripuit, per poeticum morem.</p>
        </div2>

        
<div2 n="419"><head>[schol. 419]</head>

          <p> INTERLVIT interlabitur, pontus scilicet.</p>
        </div2>

        
<div2 n="420"><head>[schol. 420]</head>

          <p> DEXTRVM SCYLLA LATVS LAEVVM INPLACATA CHARYBDIS de Ionio venientibus. Scylla enim in
            Italia est, Charybdis in Sicilia. Scylla Phorci et Creteidos nymphae filia fuit. Hanc
            amabat Glaucus, quem Circe diligebat, et, quoniam pronior in Scyllam fuerat, irata Circe
            fontem in quo illa consueverat corpus abluere infecit venenis; in quem illa cum
            descendisset, pube tenus in varias mutata est formas. Horrens itaque suam deformitatem
            se praecipitavit in maria. Homerus hanc dicit inmortale monstrum fuisse. Sallustius
            saxum esse dicit simile formae celebratae procul visentibus. Canes vero et lupi ob hoc
            ex ea nati esse finguntur, quia ipsa loca plena sunt monstris marinis et saxorum
            asperitas illic imitatur latratus. <del>[Legimus etiam «nunc nemora ingenti vento, nunc
              litora plangunt». Si ‘plangunt’, et ‘latrant’ non incongrue dicitur]</del>. Charybdis
            autem femina fuit voracissima quae, quia boves Herculis rapuit, fulminata a Iove est et
            in maria praecipitata. Vnde naturam pristinam servat; nam sorbet universa et secundum
            Sallustium ea circa Tauromenitanum egerit litus. De hac Cicero in Philippicis ait
            «Charybdis: quae si fuit, animal fuit unum».</p>
        </div2>

        
<div2 n="421"><head>[schol. 421]</head>

          <p> OBSIDET ad transeuntium insidias. BARATHRI barathrum est inmensae altitudinis nomen,
            unde sequitur ‘sorbet in abruptum’; quod Graece <foreign xml:lang="grc">
              βάραθρον</foreign> dicitur.</p>
        </div2>

        
<div2 n="424"><head>[schol. 424]</head>

          <p> COHIBET SPELVNCA hypallage in sensu; nam ipsa se tenet intra speluncam secundum
            fabulam.</p>
        </div2>

        
<div2 n="426"><head>[schol. 426]</head>

          <p> PRIMA nominativus est pluralis a neutro. Et est Graeca figura, <foreign xml:lang="grc">
              τὰ πρῶτα ἄνθρωπος</foreign>.</p>
        </div2>

        
<div2 n="427"><head>[schol. 427]</head>

          <p> PVBE TENVS ‘tenus’ praepositio ablativa quidem est, sed figurate etiam genetivo
            cohaeret, ut «et crurum tenus a mento palearia pendent». Sane gaudet postpositione.
            PISTRIX si navem intellegas, ‘haec pistris’ huius pistris’ facit, si de belua, ‘haec
            pistrix’ ‘pistricis’.</p>
        </div2>

        
<div2 n="428"><head>[schol. 428]</head>

          <p> COMMISSA LVPORVM coniuncta et coagmentata, ipsa scilicet, ut «portam, quae ducis
            imperio commissa, recludunt». Et figurate locutus est, ut «oculos suffusa». Est autem
            haec elocutio: postrema, id est <foreign xml:lang="grc">τὰ ἔσκατα</foreign>, commissa
            erat luporum utero caudas delphinum, id est commissas habebat.</p>
        </div2>

        
<div2 n="430"><head>[schol. 430]</head>

          <p> CESSANTEM inmorantem, quod sequentia indicant ‘longos et circumflectere cursus’.</p>
        </div2>

        
<div2 n="433"><head>[schol. 433]</head>

          <p> PRAETEREA hinc ostenditur cuncta scire Helenum et iam infensam Iunonem, sed prohiberi
            dicere, ut diximus supra. HELENO PRVDENTIA in homine enim prudentia est, in vatibus
            fides.</p>
        </div2>

        
<div2 n="434"><head>[schol. 434]</head>

          <p> VERIS IMPLET oraculis, ut Lucanus «atque hominem toto sibi cedere iussit pectore».</p>
        </div2>

        
<div2 n="437"><head>[schol. 437]</head>

          <p> IVNONIS MAGNAE id est supernae; nam legimus «Iunoni infernae dictus sacer».</p>
        </div2>

        
<div2 n="438"><head>[schol. 438]</head>

          <p> PRECE NVMEN ADORA IVNONI CANE VOTA LIBENS his enim Iuno praecipue delectatur, id est
            hymnis et prece.</p>
        </div2>

        
<div2 n="439"><head>[schol. 439]</head>

          <p> VICTOR propositi tui effector.</p>
        </div2>

        
<div2 n="441"><head>[schol. 441]</head>

          <p> CYMAEAM VRBEM Euboea insula est, de cuius civitate Chalcide profecti sunt ad novas
            sedes quaerendas, et haud longe a Bais, qui locus a socio Vlixis Baio illic sepulto
            nomen accepit, invenerunt vacuum litus, ubi visa muliere gravida civitatem condiderunt.
            Quae res fecundam ostendebat fore rem publicam, et eam Cumas vocarunt, sive ab <foreign xml:lang="grc">
              ἐγκύῳ</foreign>, id est praegnante, sive <foreign xml:lang="grc">ἀπὸ
              τῶν κυμάτων</foreign>, id est undis; nam <foreign xml:lang="grc">κύματα</foreign>
            dicuntur. <foreign xml:lang="grc">‘υ’</foreign> autem Latini in ‘u’ vertunt, ut ‘Byrria’
            ‘Burria’. ‘Cumaeam’ autem ‘urbem’ sicut «Buthroti arcem», «fontem Timavi».</p>
        </div2>

        
<div2 n="442"><head>[schol. 442]</head>

          <p> DIVINOSQVE LACVS consecratos, Avernum et Lucrinum. ‘Avernus’ autem in plurali numero
            ‘Averna’ facit, ut ‘Tartarus’ ‘Tartara’, unde est ‘Averna sonantia silvis’. Sane hic
            lacus ante silvarum densitate sic ambiebatur ut exhalans inde per angustias aquae
            sulpureae odor gravissimus supervolantes aves necaret; unde et Avernus dictus est, quasi
              <foreign xml:lang="grc">ἄορνος</foreign>. Quam rem Augustus Caesar intellegens
            deiectis silvis ex pestilentibus amoena reddidit loca.</p>
        </div2>

        
<div2 n="443"><head>[schol. 443]</head>

          <p> INSANAM VATEM alii ‘magnam’ dicunt, sed melius deo plenam et vaticinatricem
            intellegimus. SVB IMA in ima, ut «nanque sub ingenti lustrat dum singula templo».</p>
        </div2>

        
<div2 n="444"><head>[schol. 444]</head>

          <p> FATA CANIT FOLIISQVE NOTAS ET NOMINA MANDAT tribus modis futura praedicit: aut voce
            aut scriptura aut signis, id est quibusdam notis, ut in obelisco Romae videmus, vel, ut
            alii dicunt, notis litterarum, ut per unam litteram significet aliquid. In foliis autem
            palmarum Sibyllam scribere solere testatur Varro.</p>
        </div2>

        
<div2 n="445"><head>[schol. 445]</head>

          <p> CARMINA VIRGO quia eius responsa versibus scribebantur. ‘Virgo’ vero Phemonoe dicta
            est; nam sibylla appellativum est nomen, adeo ut Varro quot sibyllae fuerint scripserit.
            Sibylla autem dicitur omnis puella, cuius pectus numen recipit. Nam Aeolii <foreign xml:lang="grc">
              σιοὺς</foreign> dicunt deos, <foreign xml:lang="grc">βουλὴ</foreign>
            autem est sententia; ergo sybillas quasi <foreign xml:lang="grc">σιοῦ βουλὰς</foreign>
            dixerunt. Inde est «magnam cui mentem animumque Delius inspirat vates». Sane sciendum
            omnia responsa Sibyllae plus minusve centum contineri sermonibus; unde Vergilius ait
            «quo lati ducunt aditus centum, ostia centum, unde ruunt totidem voces, responsa
            Sibyllae».</p>
        </div2>

        
<div2 n="446"><head>[schol. 446]</head>

          <p> DIGERIT ordinat, disponit. SECLVSA pro ‘inclusa’, praepositio pro praepositione.</p>
        </div2>

        
<div2 n="448"><head>[schol. 448]</head>

          <p> VERSO CARDINE aperta ianua, per periphrasin.</p>
        </div2>

        
<div2 n="449"><head>[schol. 449]</head>

          <p> TVRBAVIT IANVA FRONDES non ianua, sed ventus qui per ianuam ingreditur.</p>
        </div2>

        
<div2 n="452"><head>[schol. 452]</head>

          <p> INCONSVLTI inscii rerum, ignari, sine consilio. Et consultus est qui consulitur,
            inconsultus qui non accipit consilium.</p>
        </div2>

        
<div2 n="457"><head>[schol. 457]</head>

          <p> VOLENS quae velle habet; nam ‘volitura’ propter asperitatem noluit dicere.</p>
        </div2>

        
<div2 n="461"><head>[schol. 461]</head>

          <p> HAEC SVNT QVAE NOSTRA LICEAT TE VOCE MONERI bene cum praescriptione, ne falsidicus vel
            minus peritus postea putaretur sacerdos.</p>
        </div2>

        
<div2 n="464"><head>[schol. 464]</head>

          <p> GRAVIA ‘a’ finalitatis ratione producitur, sed satis aspere; nam in nullam desinit
            consonantem, ut «omnia vincit Amor», item «at tibi, Thymbre, caput Euandrius abstulit
            ensis». ELEPHANTO pro ebore posuit; Graece dixit.</p>
        </div2>

        
<div2 n="465"><head>[schol. 465]</head>

          <p> STIPAT denset; unde stipatores dicuntur qui in navibus conponunt, a stipa.</p>
        </div2>

        
<div2 n="466"><head>[schol. 466]</head>

          <p> DODONAEOS Epiroticos, a civitate Epiri Dodona. Laudavit a regione, ut vasa Corinthia.
            LEBETAS ollas aereas. Graece dixit; zemas enim vulgare est, non Latinum.</p>
        </div2>

        
<div2 n="467"><head>[schol. 467]</head>

          <p> HAMIS AVROQVE hamis aureis, <foreign xml:lang="grc">ἓν διὰ δυοῖν</foreign>. ‘Hamis’
            autem catenis significat.</p>
        </div2>

        
<div2 n="468"><head>[schol. 468]</head>

          <p> CONVM INSIGNIS GALEAE a parte totum; nam conus est curvatura quae in galea prominet,
            super quam cristae sunt.</p>
        </div2>

        
<div2 n="469"><head>[schol. 469]</head>

          <p> SVA DONA PARENTI id est Anchisae. ‘Sua’ autem ‘congrua’, ‘apta aetati’.</p>
        </div2>

        
<div2 n="471"><head>[schol. 471]</head>

          <p> REMIGIVM SVPPLET bene verbo militiae usus est, ut supplementum diceret; nam multos in
            Creta perdiderat.</p>
        </div2>

        
<div2 n="472"><head>[schol. 472]</head>

          <p> VELIS APTARE IVBEBAT subaudis ‘socios’ a superioribus.</p>
        </div2>

        
<div2 n="473"><head>[schol. 473]</head>

          <p> FERENTI flanti.</p>
        </div2>

        
<div2 n="475"><head>[schol. 475]</head>

          <p> ANCHISA vocativus hic non est Latinus; nam brevis esset ‘a’, ut ‘o Catilina’. Graecus
            est ergo, de quo valde <unclear/> apud eos quaeritur quemadmodum exeat ab his nominibus
            quae in ‘es’ mittunt nominativum. Nam ‘Tydides’ ‘Tydide’ facit, ut «Danaum fortissime
            gentis Tydide», ‘Atrides’, cum sit simile, ‘Atrida’ facit, ut Horatius «ne quis humasse
            velit Aiacem, Atrida, vetas cur?». Tale est ergo et ‘Anchisa’. Sane apud Latinos horum
            nominum causa manifesta est: nam nominativum ipsum in ‘a’ mutant et recipiunt Latinam
            declinationem, ut ‘Atrides’ ‘Atrida’, ‘Scythes’ ‘Scytha’. DIGNATE digne habite, digne
            iudicate. Nam modo non agentis habet, sed patientis imaginem; unde est in primo «haud
            equidem tali me dignor honore».</p>
        </div2>

        
<div2 n="476"><head>[schol. 476]</head>

          <p> CVRA DEVM amor, ut «Veneris iustissima cura». BIS PERGAMEIS EREPTE RVINIS probavit
            curam deorum. Et sciendum rhetorica esse argumenta, quae a contrariis laudant. Quod enim
            supra Anchises infelicitatis putavit, ut «satis una superque vidimus excidia», hoc iste
            argumento convertit in laudem. ‘Bis’ autem propter Herculem et Graecos, qui expugnavere
            Troianos.</p>
        </div2>

        
<div2 n="477"><head>[schol. 477]</head>

          <p> ECCE TIBI aut vacat ‘tibi’, ut in Tullio «qui mihi accubantes in conviviis», aut certe
            altius dictum est 'tibi', ac si diceret: qui Italiae hanc tantum visurus es partem, non
            etiam eam quam Aeneae fata promittunt. AVSONIAE Italiae, a rege Ausone. ARRIPE invade:
            illic enim est sacrificaturus.</p>
        </div2>

        
<div2 n="478"><head>[schol. 478]</head>

          <p> ET TAMEN <foreign xml:lang="grc">ἀνακόλουθον</foreign> est; non enim praemisit
            ‘quamquam vicina sit’.</p>
        </div2>

        
<div2 n="479"><head>[schol. 479]</head>

          <p> PANDIT APOLLO Laurolavinatem agrum significat, ad quem venturus est.</p>
        </div2>

        
<div2 n="480"><head>[schol. 480]</head>

          <p> VALE AIT bis haec est in Vergilio iteratio, ut hoc loco: nam cum supra ‘compellat’
            dixerit, intulit modo ‘ait’. Item in quinto cum praemiserit «fidam sic fatur ad aurem»,
            subiecit rursus «et sese ostendat in armis, dic ait». O FELIX NATI PIETATE latenter
            ostendit mortem futuram: non enim ait felicem vitae longinquitate vel adventu ad
            Italiam, sed tantum ‘nati pietate’, quasi qui poterit exsequiarum munus implere.</p>
        </div2>

        
<div2 n="481"><head>[schol. 481]</head>

          <p> PROVEHOR sermone progredior, ut ostendunt sequentia.</p>
        </div2>

        
<div2 n="482"><head>[schol. 482]</head>

          <p> SVPREMO ultimo: postquam eorum desperabat aspectum.</p>
        </div2>

        
<div2 n="483"><head>[schol. 483]</head>

          <p> PICTVRATAS participium sine verbi origine. AVRI SVBTEMINE id est filo quod intra
            stamen currit, quod Persius tramam dixit «mihi trama figurae sit reliqua: ast illi
            tremat omento popa venter?». Nam male quidam ‘subtemen’ stamen accipiunt, cum stamen de
            auro esse non possit.</p>
        </div2>

        
<div2 n="484"><head>[schol. 484]</head>

          <p> PHRYGIAM CHLAMYDEM aut acu pictam - huius enim artis peritos Phrygiones dicimus
            secundum Plautum; in Phrygia enim inventa est ars - aut ob hoc addidit ‘Phrygiam’, quasi
            per quam patriae memoria retineretur. NEC CEDIT HONORI id est tanta dat munera quanta
            merebatur Ascanius. Hoc enim est ‘honori non cedere’, parem esse meritis accipientis.
            Scaurus vero ‘honore’ legit et intellegit: honore non cedit Heleno, qui patri eius vel
            avo donaverat multa.</p>
        </div2>

        
<div2 n="485"><head>[schol. 485]</head>

          <p> TEXTILIBVS sibi congruis; quid enim magis conveniebat donare mulierem?</p>
        </div2>

        
<div2 n="486"><head>[schol. 486]</head>

          <p> ACCIPE ET HAEC aut intellegimus ante aliqua fuisse donata, aut certe secundum ius
            locutus est; omnia enim quae vel avus vel pater acceperat ad Ascanium hereditatis iure
            deveniunt. MONVMENTA memoria. ‘Monumenta’ autem a mentis admonitione sunt dicta.</p>
        </div2>

        
<div2 n="487"><head>[schol. 487]</head>

          <p> LONGVM AMOREM et de praeterito et de futuro, ut agnoscas, quantum te vel amaverim vel
            amatura sim.</p>
        </div2>

        
<div2 n="488"><head>[schol. 488]</head>

          <p> CONIVGIS HECTOREAE dictum est hoc habita ratione personae, cum qua loquebatur, ac si
            diceret ‘uxoris avunculi tui’.</p>
        </div2>

        
<div2 n="489"><head>[schol. 489]</head>

          <p> MEI SVPER ASTYANACTIS IMAGO ‘super’ idest valde, vehementer, expresse, hoc est valde
            mihi es imago Astyanactis; quo sermone etiam Homerus in simili utitur
            significatione.</p>
        </div2>

        
<div2 n="491"><head>[schol. 491]</head>

          <p> PVBESCERET ut etiam in secundo diximus, prooeconomia est, ut verisimile sit Ascanium
            in nono potuisse iam bella tractare.</p>
        </div2>

        
<div2 n="493"><head>[schol. 493]</head>

          <p> VIVITE FELICES ‘vivite’ modo bene optantis est, non, ut in Bucolicis, male dicentis,
            ut «vivite silvae», id est perite. Simile est et ‘valete’, ut Terentius «valeant qui
            inter nos discidium volunt». Sunt autem haec per contrarium inventa maledicta, ut sit
            quasi salva veneratio. Illud quaeritur, utrum ‘vive’ an ‘vivas’, id est utrum per
            imperativum an per optativum dicere debeamus? Et constat dici melius per optativum;
            optari enim possunt, non imperari vel bona vel adversa. Quod autem invenimus per
            imperativum, usurpatum est. FORTVNA PERACTA IAM SVA id est dura, propria Troianorum, ut
            «hac Troiana tenus fuerit Fortuna secuta».</p>
        </div2>

        
<div2 n="495"><head>[schol. 495]</head>

          <p> PARTA pro ‘parata’.</p>
        </div2>

        
<div2 n="496"><head>[schol. 496]</head>

          <p> CEDENTIA RETRO ut «iam tandem Italiae fugientis prendimus oras».</p>
        </div2>

        
<div2 n="498"><head>[schol. 498]</head>

          <p> FECERE MANVS quod est dulcius.</p>
        </div2>

        
<div2 n="499"><head>[schol. 499]</head>

          <p> QVAE FVERIT MINVS OBVIA GRAIS id est quae nullum patiatur excidium. Alii ‘fuerint’
            legunt et volunt esse maledictum in Graecos, ut ad auspicia referas. Quod non procedit;
            nec enim de hoc agebatur.</p>
        </div2>

        
<div2 n="500"><head>[schol. 500]</head>

          <p> SI QVANDO THYBRIM fluvium, pro quo regem ipsum posuit Thybrim, qui in hunc cecidit
            fluvium et ei nomen dedit; nam antea Albula dicebatur, ut ostendit in octavo Vergilius.
            Alii volunt non Thybrim cecidisse, sed Tiberinum, regem Albanorum, a quo Tiberis dictus
            est. Vt autem Thybris dicatur, haec ratio est: quodam tempore Syracusani, victores
            Atheniensium, ceperunt Syracusis ingentem hostium multitudinem et eam caesis montibus
            fecerunt addere munimenta civitati. Tunc auctis muris etiam fossa intrinsecus facta est,
            quae flumine admisso repleta munitiorem redderet civitatem. Hanc igitur fossam, per
            hostium poenam et iniuriam factam, Thybrin vocaverunt <foreign xml:lang="grc">ἀπὸ τῆϛ
              ὕβρεως</foreign>. Postea profecti Siculi ad Italiam eam tenuerunt partem, ubi nunc
            Roma est, usque ad Rutulos et Ardeam - unde est «fines super usque Sicanos» - et Albulam
            fluvium ad imaginem fossae Syracusanae Thybrin vocaverunt, quasi <foreign xml:lang="grc">
              ὕβριν</foreign>, ut «effigiem Xanthi Troiamque videtis». Circa Syracusas autem esse
            fossam Thybrin nomine Theocritus meminit.</p>
        </div2>

        
<div2 n="501"><head>[schol. 501]</head>

          <p> GENTIQVE MEAE bene genti suae dicit, non sibi. Scit enim Ascanio regna deberi. DATA
            MOENIA CERNAM COGNATAS VRBES OLIM quandoque. Et per omnia ‘cernam’ subaudis. Sensus
            autem talis est: si ‘potuero ad Italiam pervenire et regna constituere et videre urbes
            et populos tibi cognatos’. Nam et Aeneas et Helenus a Dardano originem ducunt. Ergo hoc
            dicit: ‘quoniam et ab uno originem ducimus et iisdem casibus subiacuimus, Troiam
            utramque, id est quam et tu fecisti et ego facturus sum, iungamus et faciamus unam’, sed
            ‘animis’, hoc est foedere et affectione, quoniam re vera eas natura non sinit iungi.
            Sane, quoniam occurrebat humanae brevitas vitae, bene subiunxit «maneat nostros ea cura
            nepotes». Distinguendum autem «populosque propinquos Epiro». Et sequentibus ostendit
            quomodo ‘Hesperia’, id est quibus populis auctor est Dardanus. HESPERIA hoc est <foreign xml:lang="grc">
              Ἑσπερόθεν</foreign>; nam Graece dixit, et est de loco adverbium
            ‘Dardanus <foreign xml:lang="grc">Ἑσπερόθεν’</foreign>. Figura enim non numquam pulchra
            est si elocutio inperfecta sit, ut Cicero in Verrinis «Quintum Verrem Romulia» non
            addidit ‘tribu’.</p>
        </div2>

        
<div2 n="506"><head>[schol. 506]</head>

          <p> PROVEHIMVR PELAGO Buthrotio derelicto. VICINA CERAVNIA IVXTA Ceraunia sunt montes
            Epiri, a crebris fulminibus propter altitudinem nominati; unde Horatius expressius dixit
            «Acroceraunia» propter altitudinem et fulminum iactus.</p>
        </div2>

        
<div2 n="507"><head>[schol. 507]</head>

          <p> CVRSVSQVE BREVISSIMVS adeo ut medio noctis spatio transfretaverit.</p>
        </div2>

        
<div2 n="509"><head>[schol. 509]</head>

          <p> OPTATAE TELLVRIS quae a navigantibus semper optatur.</p>
        </div2>

        
<div2 n="510"><head>[schol. 510]</head>

          <p> SORTITI REMOS per sortem divisi ad officia remigandi, qui esset proreta, quis pedem
            teneret. PASSIM prout quis voluit. LITORE SICCO ad discretionem illius quod aqua
            adluitur.</p>
        </div2>

        
<div2 n="512"><head>[schol. 512]</head>

          <p> HORIS ACTA per horas decurrens.</p>
        </div2>

        
<div2 n="514"><head>[schol. 514]</head>

          <p> AVRIBVS AERA CAPTAT naturale enim est ut a qua parte flaturus est ventus, ad eam auris
            admota frigidior fiat.</p>
        </div2>

        
<div2 n="515"><head>[schol. 515]</head>

          <p> SIDERA CVNCTA NOTAT ideo ‘cuncta’, quia in prognosticis legitur non sufficere unum
            signum ad explorandam futuram serenitatem. ‘Notat’ autem ut Tullius «notat et designat
            oculis», id est ‘diligenter intuetur’. TACITO CAELO aut ‘nocturno’, per quod tacetur,
            aut ipse tacitus, aut certe ad homines rettulit; nam licet aeternus sit axium sonus,
            tamen a nobis non auditur. Ergo quantum ad nos, tacitum dixit.</p>
        </div2>

        
<div2 n="516"><head>[schol. 516]</head>

          <p> ARCTVRVM stella est post ursam in Boote signo.</p>
        </div2>

        
<div2 n="517"><head>[schol. 517]</head>

          <p> ARMATVMQVE AVRO CIRCVMSPICIT ORIONA sic Lucanus «ensiferi nimium fulget latus
            Orionis». Et sciendum non hoc eum intueri, ut cernat signa, quae omnibus patent, sed
            explorare stellarum vigorem, quo futura indicatur serenitas, ut in Georgicis «nam neque
            tunc stellis acies obtunsa videtur». Si autem quaerebat quasi non orta, nequaquam
            procedit, cum etiam septentriones dixerit, qui semper videntur.</p>
        </div2>

        
<div2 n="518"><head>[schol. 518]</head>

          <p> CAELO CONSTARE SERENO suppetere, ut Iuvenalis «quis ferat uxorem, cui constant
            omnia?».</p>
        </div2>

        
<div2 n="519"><head>[schol. 519]</head>

          <p> CLARVM SIGNVM faculam elevavit, ut «flammas cum regia puppis extulerat». CASTRA
            MOVEMVS castra sunt ubi miles steterit. Dicta autem ‘castra’ quasi casta, vel quod illic
            castraretur libido; nam numquam his intererat mulier.</p>
        </div2>

        
<div2 n="520"><head>[schol. 520]</head>

          <p> TEMPTAMVS VIAM id est naves producimus. PANDIMVS ALAS contos intendimus.</p>
        </div2>

        
<div2 n="522"><head>[schol. 522]</head>

          <p> HVMILEMQVE VIDEMVS ITALIAM aut naturam provinciae ostendit, ut Sallustius «Italiae
            plana ac mollia», aut rem physicam exprimit, quia omne quod continetur altius est ab eo
            quod continet, aut quia procul visentibus terra humilis semper videtur, ut Lucanus «et
            dubios cernit vanescere montes».</p>
        </div2>

        
<div2 n="524"><head>[schol. 524]</head>

          <p> ITALIAM tautologia usus est ad exprimendum affectum navigantum.</p>
        </div2>

        
<div2 n="525"><head>[schol. 525]</head>

          <p> CORONA INDVIT aut usque ad summum implevit, aut re vera coronavit.</p>
        </div2>

        
<div2 n="528"><head>[schol. 528]</head>

          <p> DI MARIS per quod navigo. TERRAE ad quam iturus sum. TEMPESTATVM ventorum, aurarum,
            temporum, serenitatis, ut «unde haec tam clara repente tempestas?». Nam multa
            significat.</p>
        </div2>

        
<div2 n="529"><head>[schol. 529]</head>

          <p> SPIRATE et ad ventum pertinet et ad favorem, ut «adspirat primo Fortuna labori».</p>
        </div2>

        
<div2 n="530"><head>[schol. 530]</head>

          <p> CREBRESCVNT OPTATAE AVRAE magnum Anchisae ostenditur meritum. PATESCIT
            propinquantibus, ut «et angusti rarescent claustra Pelori».</p>
        </div2>

        
<div2 n="533"><head>[schol. 533]</head>

          <p> IN ARCVM in arcus similitudidem, ut «excisum Euboicae latus ingens rupis in antrum»,
            in antri similitudinem. Sic de ponto Sallustius, unde hic tulit colorem: «speciem
            efficit Scythici arcus».</p>
        </div2>

        
<div2 n="535"><head>[schol. 535]</head>

          <p> IPSE LATET re vera procul intuentibus. Vnde est «portusque patescit». Nam secundum
            Donatum ‘late patet’ non stat versus.</p>
        </div2>

        
<div2 n="536"><head>[schol. 536]</head>

          <p> REFVGITQVE AB LITORE TEMPLVM aedificia vicina litoribus longe intuenti videntur in
            mari, quae accedentibus quasi recedere et retro se agere putantur; vel quia situm est in
            colle, qui sensim crescit a litore. Ideo dixit ‘refugit’.</p>
        </div2>

        
<div2 n="537"><head>[schol. 537]</head>

          <p> PRIMVM aut quale numquam ante viderat, aut certe quia sequitur porcae albae omen. Alii
            vero ‘tondentes primum campum’ volunt, id est primam partem campi.</p>
        </div2>

        
<div2 n="538"><head>[schol. 538]</head>

          <p> CANDORE NIVALI hoc ad victoriae omen pertinet. Simul notandum Anchisen omnem habere
            divinandi peritiam; hinc est illud «divinique ossa parentis».</p>
        </div2>

        
<div2 n="539"><head>[schol. 539]</head>

          <p> TERRA HOSPITA usurpative ‘hospita’ dixi. Quae enim in ‘es’ exeunt communia esse
            possunt; nam femininum in ‘a’ non mittunt. Lucanus «hospes in externis audivit curia
            tectis». Nec mirum abusum esse Vergilium, cum et Plautus «paupera» dixerit ab eo quod
            est hic et haec pauper, ut «pauperque senatus» item «pauperque domus, nec nota potentum
            munera».</p>
        </div2>

        
<div2 n="540"><head>[schol. 540]</head>

          <p> BELLO ARMANTVR EQVI ratiocinatio divinationis est. ARMENTA armenta dicta sunt quasi
            apta armis; nam equi intersunt proeliis, boves armant ex coriis.</p>
        </div2>

        
<div2 n="541"><head>[schol. 541]</head>

          <p> SED TAMEN <foreign xml:lang="grc">ἀνακόλουθον</foreign>; nam ‘quamquam’ non
            praemisit.</p>
        </div2>

        
<div2 n="543"><head>[schol. 543]</head>

          <p> SPES ET PACIS AIT ostendit latenter vincere posse Troianos dicendo supra «curru
            succedere sueti».</p>
        </div2>

        
<div2 n="544"><head>[schol. 544]</head>

          <p> PALLADIS ARMISONAE bene post belli omen armorum deam precatur, quamquam hoc quoque
            templum visum ad omen pertineat.</p>
        </div2>

        
<div2 n="546"><head>[schol. 546]</head>

          <p> DEDERAT QVAE MAXIMA ut «proque omnibus unum praedico». RITE recte, secundum ritum;
            unde sequitur «perfectis ordine votis».</p>
        </div2>

        
<div2 n="547"><head>[schol. 547]</head>

          <p> IVNONI ARGIVAE id est ‘magnae’, ut «Iunonis magnae».</p>
        </div2>

        
<div2 n="548"><head>[schol. 548]</head>

          <p> HAVD MORA CONTINVO unum de his vacat.</p>
        </div2>

        
<div2 n="550"><head>[schol. 550]</head>

          <p> GRAIVGENVMQVE DOMOS sic est dictut, quemadmodum «Troiugena». Et sciendum sacrificii
            tantum causa eos tetigisse Calabriam, ubi dicuntur accepisse Palladium a Diomede vel ab
            Vlixe. Nec inmerito dubitatur; ut enim in secundo legimus, ambo rapuerunt.</p>
        </div2>

        
<div2 n="551"><head>[schol. 551]</head>

          <p> HERCVLEI SI VERA EST FAMA TARENTI Lacones et Athenienses diu inter se bella
            tractarunt, et cum utraque pars adfligeretur, Lacones, quibus iuventus deerat,
            praeceperunt ut virgines cum quibuscumque concumberent. Factum est, et, cum post sedata
            bella iuventus incertis parentibus nata et patriam erubesceret et sibi esset obprobrio -
            nam partheniatae dicebantur - accepto duce Phalanto, octavo ab Hercule, profecti sunt,
            delatique ad breve oppidum Calabriae, quod Taras, Neptuni filius, fabricaverat, id
            auxerunt et prisco nomine appellaverunt Tarentum. Bene ergo nunc ‘Herculei Tarenti si
            vera est fama’, quia Taras condiderat, auxerat Phalantus.</p>
        </div2>

        
<div2 n="552"><head>[schol. 552]</head>

          <p> ATTOLLIT SE quia adpropinquantibus aut recedere montes videntur, aut surgere. DIVA
            LACINIA CONTRA Iunonis Laciniae templum, secundum quosdam a rege conditore dictum,
            secundum alios a latrone Lacinio, quem illic Hercules occidit, et loco expiato Iunoni
            templum constituit.</p>
        </div2>

        
<div2 n="553"><head>[schol. 553]</head>

          <p> CAVLONISQVE ARCES Aulon mons est Calabriae, ut Horatius «et amicus Aulon fertilis
            Baccho», in quo oppidum fuit, quod secundum Hyginum, qui scripsit de situ urbium
            Italicarum, olim non est. NAVIFRAGVM SCYLLACEVM periculosum navibus. Dictum Scyllaceum
            aut a tractu, vel a periculi similitudine; nam inde Scylla longe est.</p>
        </div2>

        
<div2 n="555"><head>[schol. 555]</head>

          <p> ET GEMITVM INGENTEM PELAGI videtur delatus primo ad fretum, postea ad Aetnam
            reversus.</p>
        </div2>

        
<div2 n="556"><head>[schol. 556]</head>

          <p> FRACTAS nimias, ut «fractos sonitus imitata tubarum».</p>
        </div2>

        
<div2 n="557"><head>[schol. 557]</head>

          <p> AESTV MISCENTVR HARENAE describit loca Charybdi vicina, quam esse credit ex periculi
            magnitudine.</p>
        </div2>

        
<div2 n="559"><head>[schol. 559]</head>

          <p> SAXA HORRENDA CANEBAT rettulit se ad historiam; nam pro Scylla ‘saxa’ dixit
            ‘horrenda’.</p>
        </div2>

        
<div2 n="560"><head>[schol. 560]</head>

          <p> ERIPITE de periculis.</p>
        </div2>

        
<div2 n="562"><head>[schol. 562]</head>

          <p> LAEVAS AD VNDAS de Ionio venientibus; aliter non procedit.</p>
        </div2>

        
<div2 n="563"><head>[schol. 563]</head>

          <p> COHORS quia superius dixit «nos castra movemus».</p>
        </div2>

        
<div2 n="565"><head>[schol. 565]</head>

          <p> AD MANES IMOS poetica hyperbole.</p>
        </div2>

        
<div2 n="566"><head>[schol. 566]</head>

          <p> SCOPVLI CLAMOREM de historia, ut supra diximus, hoc traxit; undae enim inlisae
            concavis saxis imitantur latratum.</p>
        </div2>

        
<div2 n="567"><head>[schol. 567]</head>

          <p> ELISAM exclusam, ut «elisos oculos et siccum sanguine guttur». RORANTIA ASTRA pro
            ‘inrorata’, idest quae inrorabantur; e qua significatione non est apud Latinos
            participium. Sane hyperbole est.</p>
        </div2>

        
<div2 n="568"><head>[schol. 568]</head>

          <p> VENTVS CVM SOLE ventorum enim mutationem necesse est fieri vel oriente die vel
            occidente.</p>
        </div2>

        
<div2 n="569"><head>[schol. 569]</head>

          <p> IGNARIQVE VIAE CYCLOPVM ADLABIMVR ORIS ut «servatum ex undis Strophadum me litora
            primum accipiunt». Similis enim est sensus. CYCLOPUM ‘clo’ habet accentum, quia Latina
            declinatio est. In accusativo, quia Graece posuit ‘Cyclopas’, ‘cy’ habet accentum; si
            ‘Cyclopes’, ‘clo’ habebit.</p>
        </div2>

        
<div2 n="571"><head>[schol. 571]</head>

          <p> TONAT AETNA RVINIS causa huius incendii secundum Aetnam Vergilii haec est: sunt terrae
            desudantes sulphur, ut paene totus tractus Campaniae, ubi est Vesuvius et Gaurus montes,
            quod indicat aquarum odor calentium. Item novimus ex aquae motu ventum creari, esse
            etiam concavas terras. Aetnam constat ab ea parte qua Eurus vel Africus flant habere
            speluncas et plenas sulphuris et usque ad mare deductas. Hae speluncae, recipientes in
            se fluctus, ventum creant, qui agitatus ignem gignit ex sulphure; unde est quod videtur
            incendium. Hoc autem verum esse illa conprobat ratio, quia et aliis flantibus ventis
            nihil ex se emittit et pro modo flantum Euri vel Africi interdum fumum, interdum
            favillas, nonnumquam vomit incendia. Quod et hoc loco ostendit; nam effectum indicat,
            supprimit causas.</p>
        </div2>

        
<div2 n="572"><head>[schol. 572]</head>

          <p> PRORVMPIT AD AETHERA NVBEM evomit. Et est poetica descriptio.</p>
        </div2>

        
<div2 n="573"><head>[schol. 573]</head>

          <p> CANDENTE FAVILLA id est scintillis. Et bona periphrasis; nam favilla est deserta igni
            scintilla.</p>
        </div2>

        
<div2 n="575"><head>[schol. 575]</head>

          <p> VISCERA MONTIS id est partes. Sic autem dixit ‘viscera’ quemadmodum ‘terrae ossa’
            dicuntur.</p>
        </div2>

        
<div2 n="576"><head>[schol. 576]</head>

          <p> ERVCTANS ‘ructo ructas’ tantum facit: sic etiam Cicero «eructant sermonibus suis
            caedem bonorum», Vergilius «atque omnem Cocyto eructat harenam». Horatius usurpavit «hic
            dum sublimes versus ructatur». LIQVEFACTA SAXA putria, decocta in modum calcis.</p>
        </div2>

        
<div2 n="577"><head>[schol. 577]</head>

          <p> FVNDO IMO ab imo. Et reddit causam latenter; inde enim ventus ex aqua natus
            erumpit.</p>
        </div2>

        
<div2 n="578"><head>[schol. 578]</head>

          <p> FAMA EST bene se fabulosam rem dicturus excusat; nam re vera, nisi quae de gigantibus
            legimus fabulosa acceperimus, ratio non procedit. Nam cum in Phlegra, Thessaliae loco,
            pugnasse dicantur, quemadmodum est in Sicilia Enceladus, Otus in Creta - secundum
            Sallustium; unde «Otii campi» - Typhoeus in Campania, ut «Inarime Iovis imperiis inposta
            Typhoeo?». Sed Varro dicit in diluvio aliquos ad montes confugisse cum utensilibus, qui
            lacessiti postea bello ab his qui de aliis veniebant montibus facile ex locis
            superioribus vicerunt; unde factum est ut dii superiores dicerentur, inferiores vero
            terrigenae. Et quia de humilibus ad summa reptabant, dicti sunt pro pedibus habuisse
            serpentes. SEMVSTVM pro ‘semiustum’. Et sciendum sic poni quasi semianimis sit
            Enceladus; unde est «motat latus». Simul ponitur secundum fabulam causa, quasi ex
            fulmine illic sit natum incendium.</p>
        </div2>

        
<div2 n="580"><head>[schol. 580]</head>

          <p> CAMINIS fornacibus Graece dixit.</p>
        </div2>

        
<div2 n="581"><head>[schol. 581]</head>

          <p> MOTAT movet; nam si ‘mutat’ legeris, ‘dat refectionem labori’. ‘Motat’ frequenter
            ‘movet’.</p>
        </div2>

        
<div2 n="583"><head>[schol. 583]</head>

          <p> NOCTEM ILLAM melius per accusativum dixit.</p>
        </div2>

        
<div2 n="584"><head>[schol. 584]</head>

          <p> DET CAVSA VIDEMVS vel mente vel oculis.</p>
        </div2>

        
<div2 n="585"><head>[schol. 585]</head>

          <p> AETHRA SIDEREA POLVS per aethram sideream hoc est per splendorem aetheris. Sane aether
            est ipsum elementum, aethra vero splendor aetheris. Sciendum est Homerum et aetherem et
            aërem communis generis dicere, quod de aëre nos non possumus dicere. De aethere aethra
            factum est, et secundum rationem istam potest et aether et aethra unum esse, ut nunc sit
            pro aethere sidereo.</p>
        </div2>

        
<div2 n="587"><head>[schol. 587]</head>

          <p> NOX INTEMPESTA media, hoc est nimia, obscurissima. ‘Intempesta’ dicta est nox media,
            inactuosa, carens actibus, per quos tempora dinoscimus. Ait enim Lucretius quia per se
            tempus non intellegitur, nisi per actus humanos; medium autem noctis tempus actu caret.
            Ergo ‘intempesta’ inactuosa, quasi sine tempore, hoc est sine actu, per quem dinoscitur
            tempus; unde est ‘intempestive venisti’, id est <foreign xml:lang="grc">
              ἀκαίρως</foreign>. Ergo ‘intempesta’ dicitur, quia caret tempore.</p>
        </div2>

        
<div2 n="589"><head>[schol. 589]</head>

          <p> AVRORA POLO DIMOVERAT VMBRAM hysteroproteron in sensu; ante enim aurora est, sic
            dies.</p>
        </div2>

        
<div2 n="591"><head>[schol. 591]</head>

          <p> NOVA FORMA VIRI bene formam viri dixit, non hominem.</p>
        </div2>

        
<div2 n="593"><head>[schol. 593]</head>

          <p> INLVVIES DIRA sors taetra.</p>
        </div2>

        
<div2 n="594"><head>[schol. 594]</head>

          <p> CONSERTVM TEGVMEN SPINIS inligatum spinis. Hinc est in Terentio «video quendam
            sertum». CETERA GRAIVS habet enim unaquaeque gens incessum et vocem propriam.</p>
        </div2>

        
<div2 n="595"><head>[schol. 595]</head>

          <p> AD TROIAM MISSVS aut ex sequenti eius confessione hoc didicit aut Graecum esse
            colligit ex trepidatione, ut Terentius «nescio quid peccati portat haec purgatio».</p>
        </div2>

        
<div2 n="598"><head>[schol. 598]</head>

          <p> PRAECEPS sine respectu salutis, scilicet postquam Cyclopum graviora cogitavit
            pericula.</p>
        </div2>

        
<div2 n="599"><head>[schol. 599]</head>

          <p> TESTOR quaeso, obtestor.</p>
        </div2>

        
<div2 n="600"><head>[schol. 600]</head>

          <p> SPIRABILE vitale, quo spiramus. Et est sermo Ciceronis, quamquam ille ‘spiritale’
            dixerit in libris de deorum natura.</p>
        </div2>

        
<div2 n="601"><head>[schol. 601]</head>

          <p> QVASCVMQVE quo eat non cogitat, eorum comparatione quae fugit. </p>
        </div2>

        
<div2 n="602"><head>[schol. 602]</head>

          <p> HOC SAT ERIT vitasse Cyclopas. E CLASSIBVS ex equitibus modo, ut est «et Ortinae
            classes».</p>
        </div2>

        
<div2 n="603"><head>[schol. 603]</head>

          <p> PETIISSE causa metri addidit syllabam, ut «nos abiisse rati».</p>
        </div2>

        
<div2 n="604"><head>[schol. 604]</head>

          <p> TANTA EST ut non possit vel fortunae praesentis qualitate molliri.</p>
        </div2>

        
<div2 n="605"><head>[schol. 605]</head>

          <p> SPARGITE hoc est ‘dilacerate’. Et nova brevitate usus est.</p>
        </div2>

        
<div2 n="606"><head>[schol. 606]</head>

          <p> HOMINVM MANIBVS PERIISSE IVVABIT oblique loquitur; nam vult ostendere, hominum hanc
            non esse crudelitatem.</p>
        </div2>

        
<div2 n="607"><head>[schol. 607]</head>

          <p> GENVA AMPLEXVS physici dicunt esse consecratas numinibus singulas corporis partes, ut
            aurem memoriae - hinc est «Cynthius aurem vellit et admonuit» - frontem genio, unde
            venerantes deum tangimus frontem, dextram fidei, unde paulo post «atque animum praesenti
            pignore firmat», genua misericordiae, unde haec tangunt rogantes.</p>
        </div2>

        
<div2 n="608"><head>[schol. 608]</head>

          <p> QVI SIT FARI per omnia subaudis ‘hortamur’. ‘Qui sit’ autem, hoc est cuius filius sit,
            sicut etiam respondet; nam iam se dixerat Graecum.</p>
        </div2>

        
<div2 n="609"><head>[schol. 609]</head>

          <p> AGITET FORTVNA FATERI hortamur fateri quae eum fortuna vexet, ut «agitataque numina
            Troiae».</p>
        </div2>

        
<div2 n="610"><head>[schol. 610]</head>

          <p> HAVD MVLTA MORATVS nimiae benignitatis est non exspectare plurimas preces.</p>
        </div2>

        
<div2 n="611"><head>[schol. 611]</head>

          <p> PRAESENTI PIGNORE manuum coniunctione, qua firmabantur amicitiae, ut «cur dextrae
            iungere dextram non datur» et «iungimus hospitio dextras ac tecta subimus».</p>
        </div2>

        
<div2 n="613"><head>[schol. 613]</head>

          <p> SVM PATRIA EX ITHACA circumstantias omnes exsequitur: loci, personae, temporum.
            INFELICIS VLIXI quaerit favorem eius vituperatione, quem scit odio esse Troianis.</p>
        </div2>

        
<div2 n="615"><head>[schol. 615]</head>

          <p> PAVPERE nam, ut etiam de Sinone diximus, apud maiores haec fuerat causa militiae. Et
            bene utitur veniali per excusationem paupertatis. FORTVNA pristina, paupertatis
            scilicet.</p>
        </div2>

        
<div2 n="617"><head>[schol. 617]</head>

          <p> INMEMORES SOCII ‘inmemores’ dum ‘trepidi’, festini, ut per timorem, non per odium
            relictus fuisse videatur; nam et causas subiungit timoris Cyclopum descriptione.</p>
        </div2>

        
<div2 n="621"><head>[schol. 621]</head>

          <p> NEC VISV FACILIS cuius posset etiam aspectus inferre formidinem. NEC DICTV EFFABILIS
            sermone non explicabilis. Et mire exaggeravit post descriptionem.</p>
        </div2>

        
<div2 n="622"><head>[schol. 622]</head>

          <p> VISCERIBVS viscera proprie carnes sunt. SANGVINE ATRO hoc est sanie.</p>
        </div2>

        
<div2 n="623"><head>[schol. 623]</head>

          <p> VIDI EGOMET DVO Homerus quattuor dicit. Ergo aut dissentit ab eo, ut etiam in
            temporibus - nam ante ad Siciliam Aeneas quam Vlixes venisse dicitur - aut certe hoc
            dicit, duo vidisse se, quot autem occiderit ignorare.</p>
        </div2>

        
<div2 n="624"><head>[schol. 624]</head>

          <p> RESVPINVS magnitudo virtutis ostenditur. EXSPERSA haec fuit vera lectio, id est
            madefacta; nam si ‘aspersa’ dixeris, id est ‘inrorata’, tapinosis et hyperbole
            iunguntur.</p>
        </div2>

        
<div2 n="627"><head>[schol. 627]</head>

          <p> TEPIDI melius ‘tepidi’, quasi adhuc vivi, quam ‘trepidi’, id est trementes, ne sit
            iteratio.</p>
        </div2>

        
<div2 n="628"><head>[schol. 628]</head>

          <p> VLIXES a solo nomine emphasin fecit; unde est quod sequitur «oblitusve sui est».</p>
        </div2>

        
<div2 n="629"><head>[schol. 629]</head>

          <p> ITHACVS Ithacensis.</p>
        </div2>

        
<div2 n="630"><head>[schol. 630]</head>

          <p> SEPVLTVS stratus iacuit.</p>
        </div2>

        
<div2 n="632"><head>[schol. 632]</head>

          <p> INMENSVS etiam ‘inmensus’ ad Polyphemi magnitudinem pertinet, quasi in toto antro
            iacuerit.</p>
        </div2>

        
<div2 n="634"><head>[schol. 634]</head>

          <p> CIRCVM FVNDIMVR secundum Homerum, qui dicit alios eum tenuisse, alios caecasse
            oculum.</p>
        </div2>

        
<div2 n="635"><head>[schol. 635]</head>

          <p> ACVTO fuste; nam secundum istum sensum multi ‘tenebramus’ legunt. Alii ‘terebramus’
            legunt. ‘Telo’ autem ‘acuto’ potest et simpliciter accipi.</p>
        </div2>

        
<div2 n="636"><head>[schol. 636]</head>

          <p> SOLVM SVB FRONTE LATEBAT multi Polyphemum dicunt unum habuisse oculum, alii duos, alii
            tres. Sed totum fabulosum est. Nam hic vir prudentissimus fuit, et ob hoc oculum in
            capite habuisse dicitur, id est iuxta cerebrum, quia prudentia plus videbat. Verum
            Vlixes eum prudentia superavit, et ob hoc eum caecasse fingitur. LATEBAT dormienti
            scilicet; nam male sentit Donatus dicens ‘late patebat’ contra metrum. Item dicit
            ‘capillis tegebatur’, aut ‘latebat corporis conparatione’. Absolutus tamen est prior
            sensus.</p>
        </div2>

        
<div2 n="637"><head>[schol. 637]</head>

          <p> ARGOLICI CLIPEI AVT PHOEBEAE LAMPADIS INSTAR unum magnitudinis est, aliud splendoris.
            ‘Phoebeae’ autem derivatio est vel a Luna vel a Sole.</p>
        </div2>

        
<div2 n="639"><head>[schol. 639]</head>

          <p> SED FVGITE occurrebat: si caecus est, cur timetur? Subiungit non unum esse, sed
            plures. O MISERI aut blandientis particula est, ut in Terentio «misera», aut re vera
            ‘miseri’, qui delati sunt ad Cyclopas.</p>
        </div2>

        
<div2 n="641"><head>[schol. 641]</head>

          <p> QVALIS QVANTVSQVE unum morum est, aliud corporis.</p>
        </div2>

        
<div2 n="643"><head>[schol. 643]</head>

          <p> CVRVA HAEC AD LITORA ne tantum in montibus esse putarentur. VVLGO passim.</p>
        </div2>

        
<div2 n="645"><head>[schol. 645]</head>

          <p> TERTIA IAM LVNAE bene in desertis locis ex lunae ratione colligit tempora. SE COMPLENT
            autem ideo, quia suum non habet lumen, sed accipit a sole.</p>
        </div2>

        
<div2 n="647"><head>[schol. 647]</head>

          <p> LVSTRA cubilia; unde etiam lupanaria ‘lustra’ dicimus, ubi habitant lupae, id est
            meretrices, dictae ab obscenitatis et odoris similitudine.</p>
        </div2>

        
<div2 n="649"><head>[schol. 649]</head>

          <p> BACAS generale est, id est fructus arborum agrestium. CORNA ipsa arbor cornus dicitur,
            pomum vero cornum. ‘Corna’, ut ‘templum’, ‘templa’.</p>
        </div2>

        
<div2 n="653"><head>[schol. 653]</head>

          <p> ADDIXI signato verbo exprimit desperationem.</p>
        </div2>

        
<div2 n="654"><head>[schol. 654]</head>

          <p> VOS ANIMAM HANC POTIVS oblique loquitur, ut supra.</p>
        </div2>

        
<div2 n="657"><head>[schol. 657]</head>

          <p> LITORA NOTA ‘nota’ ante oculorum amissionem. Sic Statius in nono «sequitur tamen
            inprobus hostem, qua meminit».</p>
        </div2>

        
<div2 n="661"><head>[schol. 661]</head>

          <p> SOLAMENQVE MALI hinc Quintilianus dixit «magnum caecitatis solatium est habere rem
            videntis».</p>
        </div2>

        
<div2 n="662"><head>[schol. 662]</head>

          <p> TETIGIT FLVCTVS ET AD AEQVORA VENIT hyperbaton in sensu, ut «progressi subeunt luco
            fluviumque relinquunt».</p>
        </div2>

        
<div2 n="663"><head>[schol. 663]</head>

          <p> FLVVIDVM propter homoeoteleuton ‘fluentem’ noluit dicere. Quod autem dicunt physici de
            effosso oculo sanguinem numquam fluere, verum quidem est, sed supra non effossum huius
            oculum, sed terebratum legimus. INDE aut de fluctibus aut de spatio oculi.</p>
        </div2>

        
<div2 n="664"><head>[schol. 664]</head>

          <p> GEMITV cum gemitu.</p>
        </div2>

        
<div2 n="665"><head>[schol. 665]</head>

          <p> IAM MEDIVM sic altum, ut medium putares; nam et in quinto sic dixit «interea medium
            Aeneas iam classe tenebat», cum adhuc moenia respiceret. FLVCTV legitur et
            ‘fluctus’.</p>
        </div2>

        
<div2 n="666"><head>[schol. 666]</head>

          <p> TREPIDI festini, ut «ne trepidate meas, Teucri, defendere naves», item «accepit
            trepidos ac Nisum dicere iussit».</p>
        </div2>

        
<div2 n="667"><head>[schol. 667]</head>

          <p> SIC MERITO quia omnia eius probaverant ‘dicta’, ac si diceret ‘non fallacem, ut
            Sinonem’.</p>
        </div2>

        
<div2 n="669"><head>[schol. 669]</head>

          <p> AD SONITVM VOCIS remorum sonitum vocem dixit - vox enim est omne quod sonat; sic alibi
            «fractasque ad litora voces» - nam de hominibus non dixit, quia supra est «tacitique
            incidere funem». VESTIGIA TORSIT bene uno sermone ostendit eum revertentem iam audisse
            sonum remigii.</p>
        </div2>

        
<div2 n="670"><head>[schol. 670]</head>

          <p> DEXTRAM AFFECTARE dextram intendere, scilicet sic, ut posset navem tenere. Terentius
            «ad dominam qui adfectant viam», id est ‘intendunt’. Nam si ‘dextra’ legeris, ut sit
            ‘dextra contingere’, ‘adfectare’ ‘contingere’ caret exemplo.</p>
        </div2>

        
<div2 n="671"><head>[schol. 671]</head>

          <p> NEC POTIS id est nec potis est. ‘Potis’ autem nomen est et declinatur potis, potis,
            poti, potem, potis, a pote. Et nomen esse docet ratio comparationis; nam in superlativo
            ‘potissimus’ facit; cui si detraxeris ‘simus’, invenies nominis positionem, ut
            ‘acerrimus acer’, ‘fortissimus fortis’. Sic autem ut diximus declinari conpositio
            ostendit; nam ‘huius inpotis compotis, inpotem compotem’ facit. Quod in simplici
            difficile invenis, per conpositionem agnoscis facilius.</p>
        </div2>

        
<div2 n="673"><head>[schol. 673]</head>

          <p> EXTERRITA TELLVS poetica hyperbole.</p>
        </div2>

        
<div2 n="674"><head>[schol. 674]</head>

          <p> CVRVIS CAVERNIS echo enim in concavis locis est.</p>
        </div2>

        
<div2 n="676"><head>[schol. 676]</head>

          <p> RVIT festinanter venit.</p>
        </div2>

        
<div2 n="677"><head>[schol. 677]</head>

          <p> NEQVICQVAM LVMINE TORVO quia nocere non poterant.</p>
        </div2>

        
<div2 n="678"><head>[schol. 678]</head>

          <p> AETNAEOS FRATRES aut similes, aut feritate germanos, nam non sunt Polyphemi fratres,
            quem Neptuni filium Homerus dicit. Vnde eo caecato Vlyxes pertulit tempestatem, qui ad
            eum venit derelicta Calypso, cum qua decem annis fuerat. Vnde, ut supra diximus,
            Vergilii dictis dissentit temporum ratio.</p>
        </div2>

        
<div2 n="680"><head>[schol. 680]</head>

          <p> CONIFERAE conus dicitur fructus cupressi, et ipsa <foreign xml:lang="grc">
              κωνοειδὴς</foreign> est: nam a rotunditate in acumen levatur. Cyparissus autem
            Telephi filius fuit, amatus ab Apolline, vel ut alii, a Silvano, qui cum cervum quem in
            deliciis habebat per ignorantiam occidisset, flendo nimium misericordiam meruit numinum,
            itaque in arborem cupressum conversus est, aptam et consecratam lacrimis et
            luctibus.</p>
        </div2>

        
<div2 n="681"><head>[schol. 681]</head>

          <p> SILVA ALTA IOVIS LVCVSVE DIANAE ‘Iovis’ propter quercus, ‘Dianae’ propter cupressum;
            ipsa enim est etiam Proserpina. <unclear/> Inmane autem quod ait et in celso vertice et
            ‘lucus’, qui propter religionem diu permanet.</p>
        </div2>

        
<div2 n="686"><head>[schol. 686]</head>

          <p> NI TENEANT CVRSVS antiqui ‘ni’ pro ‘ne’ ponebant, qua particula plenus est Plautus «ni
            mala ni stulta sis». Sensus ergo talis est: timor cogebat ut quocumque navigaremus et
            ventum sequeremur, non iudicium; sed occurrebat praeceptum Heleni, vitare Scyllam et
            Charybdim. Quare placuit, ne cursus teneant, hoc est agantur et impleantur, inter
            utramque viam modico mortis interstitio, id est Scyllae et Charybdis, retro dare lintea;
            quod dum cogitamus, prosperior nobis flare coepit Boreas.</p>
        </div2>

        
<div2 n="688"><head>[schol. 688]</head>

          <p> MISSVS ADEST favore scilicet numinum; quae Anchises optaverat dicens «ferte viam vento
            facilem et spirate secundi».</p>
        </div2>

        
<div2 n="689"><head>[schol. 689]</head>

          <p> PANTAGIAE hic fluvius Siciliae, cum plenus incederet, implebat sonitu paene totam
            Siciliam; unde et Pantagias dictus est, quasi ubique sonans. Hic postea, cum Cereri
            quaerenti filiam obstreperet, tacere iussus est numinis voluntate. MEGAROSQVE SINVS
            Megara oppidum est iuxta Syracusas. THAPSVMQVE IACENTEM insula, non longe a Syracusis,
            paene fluctibus par.</p>
        </div2>

        
<div2 n="690"><head>[schol. 690]</head>

          <p> TALIA MONSTRABAT quia occurrebat: unde haec loca nosti? RELEGENS renavigans. ERRATA
            participium sine verbi origine, non enim facit ‘error’.</p>
        </div2>

        
<div2 n="691"><head>[schol. 691]</head>

          <p> INFELICIS VLIXI epitheton ad implendum versum positum more Graeco, sine respectu
            negotii.</p>
        </div2>

        
<div2 n="692"><head>[schol. 692]</head>

          <p> PLEMYRIVM VNDOSVM verbum de verbo expressit; hoc est enim ‘undosum’, quod
            ‘Plemyrium’.</p>
        </div2>

        
<div2 n="694"><head>[schol. 694]</head>

          <p> ORTYGIAM haec tantum Ortygia dicitur; Apollinis vero etiam Delos. FAMA EST HVC ELIDIS
            AMNEM Elis et Pisa civitates sunt Arcadiae, in qua est fons ingens, qui ex se duos
            alveos creat, Alpheum et Arethusam; unde fit, ut fingantur coniungi in exitu, quos origo
            coniunxit <del>[ita]</del>. Arethusam autem etiam in Elide esse testatur Vergilius dicens
            «sic tibi cum fluctus subterlabere Sicanos». Haec secundum fabulas venatrix fuit quae,
            dum se in Alpheo post laborem ablueret, ab eo adamata est et diu fugiens deorum
            miseratione in fontem mutata ad Siciliam per secretos meatus venit; quod etiam Vergilius
            ostendit «et tandem positis velox Arethusa sagittis». ALPHEVM quia Graece <foreign xml:lang="grc">
              Ἀλφεῖος</foreign> facit, ut <foreign xml:lang="grc">Αἰνείας</foreign>
            Aeneas.</p>
        </div2>

        
<div2 n="697"><head>[schol. 697]</head>

          <p> IVSSI NVMINA MAGNA LOCI vel ab Achaemenide admoniti, vel ab Heleno, vel ab
            Anchise.</p>
        </div2>

        
<div2 n="698"><head>[schol. 698]</head>

          <p> STAGNANTIS HELORI fluvii qui ad imitationem Nili superfunditur campis.</p>
        </div2>

        
<div2 n="699"><head>[schol. 699]</head>

          <p> PACHYNI promontorium austrum spectans. Vnde et ‘Pachynum’ dictum ab aëris
            crassitudine; nam <foreign xml:lang="grc">παχὺς</foreign> est crassus, pinguis.</p>
        </div2>

        
<div2 n="701"><head>[schol. 701]</head>

          <p> CAMERINA PROCVL palus est iuxta oppidum, cui quodam tempore, cum siccata pestilentiam
            creasset, consultus Apollo an eam penitus exhaurire deberent, respondit <foreign xml:lang="grc">
              μὴ κίνει Καμαρίναν· ἀκίνητος γὰρ ἀμείνων</foreign>; quo contempto
            exsiccaverunt paludem et carentes pestilentia, per eam partem ingressis hostibus poenas
            dederunt.</p>
        </div2>

        
<div2 n="702"><head>[schol. 702]</head>

          <p> INMANISQVE GELA civitas a fluvio nominata, sicut etiam «campi Geloi».</p>
        </div2>

        
<div2 n="703"><head>[schol. 703]</head>

          <p> AGRAGAS mons est muro cinctus, in cuius summa parte oppidum est; unde et Cicero ait
            «ad mare intra moenia ante oppidum exspectabat» <del>[de Verre]</del>. Notandum sane haec
            Vergilium quantum ad sua tempora spectat dicere, non quantum ad operis; Aenea enim
            navigante nec fuerat Camerina siccata nec Gela vel Agrigentum conditae. Quod frequenter
            facit; sed nunc ideo vitiosum est, quia ex persona narrantur Aeneae.</p>
        </div2>

        
<div2 n="704"><head>[schol. 704]</head>

          <p> MAGNANIMVM QVONDAM GENERATOR EQVORVM secundum Pindarum quondam Aggrigentini equos ad
            agones Graeciae mittebant, qui inde victores revertebantur. Legimus etiam aliud: cum in
            Cappadocia greges equorum perissent, Delphici Apollinis responso adduxerunt equos de
            Agrigento, et reparavere meliores.</p>
        </div2>

        
<div2 n="705"><head>[schol. 705]</head>

          <p> PALMOSA SELINVS civitas iuxta Lilybaeum, abundans palmis et apio.</p>
        </div2>

        
<div2 n="707"><head>[schol. 707]</head>

          <p> DREPANI Drepanum civitas est non longe a monte Eryce, trans Lilybaeum, dicta vel
            propter curvaturam litoris in quo sita est vel quod Saturnus post amputata virilia Caelo
            patri illuc falcem proiecit, quae Graece <foreign xml:lang="grc">δρέπανος</foreign>
            dicitur; quod verisimile putatur propter vicinitatem Erycis, consecrati Veneri, quae
            dicitur nata ex Caeli cruore et spuma maris. INLAETABILIS propter patris amissionem.</p>
        </div2>

        
<div2 n="710"><head>[schol. 710]</head>

          <p> FESSVM DESERIS ut supra diximus, secundum Vergilium. Nam Cato eum ad Italiam venisse
            docet; unde etiam in sexto illud amphibolon est «quo magis Italia mecum laetere
            reperta».</p>
        </div2>

        
<div2 n="712"><head>[schol. 712]</head>

          <p> NEC VATES HELENVS quia dixerat «prohibent nam cetera Parcae scire Helenum».</p>
        </div2>

        
<div2 n="713"><head>[schol. 713]</head>

          <p> NON DIRA CELAENO quae vel irata debuit adversa praedicere. Et bona pietate mortem
            patris graviorem dicit esse, quam famem.</p>
        </div2>

        
<div2 n="714"><head>[schol. 714]</head>

          <p> HIC LABOR EXTREMVS apud Drepanum.</p>
        </div2>

        
<div2 n="715"><head>[schol. 715]</head>

          <p> DEVS APPVLIT ORIS bene se commendat Didoni, dicens se ad eam deorum voluntate
            venisse.</p>
        </div2>

        
<div2 n="717"><head>[schol. 717]</head>

          <p> FATA DIVVM quae dii hominibus tribuunt. RENARRABAT ‘re’ vacat, ut «confieri possit».
            Sane in secundi principio duo poetae sunt versus, sicut hic tres, et similis est finis
            initio: ‘conticuit’ et ‘intenti’.</p>
        </div2>

        
<div2 n="718"><head>[schol. 718]</head>

          <p> TANDEM diuturnitatem narrantis expressit. Notandum sane quia controversiarum more
            epilogos dedit sex istis prioribus libris, quod et esse bioticos voluit. Nam singulis
            res singulas dedit, ut primo omina, secundo pathos, tertio errores, quarto ethos, quinto
            festivitatem, sexto scientiam. Epilogos autem sic variavit, ut in primo miseratio esset
            Didonis, in secundo mors Creusae, in tertio Anchisae, in quarto Didonis, in quinto
            Palinuri; in sexto Marcelli citum deflet interitum.</p>
        </div2>

      </div1>

      
<div1 id="IV" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER QVARTVS›</head>

        
<div2 id="pr"><head>[prooemium]</head>
          <p> Apollonius Argonautica scripsit et in tertio inducit amantem Medeam; inde totus hic
            liber translatus est. Est autem paene totus in affectione, licet in fine pathos habeat,
            ubi abscessus Aeneae gignit dolorem. Sane totus in consiliis et subtilitatibus est; nam
            paene comicus stilus est; nec mirum, ubi de amore tractatur. Iunctus quoque superioribus
            est, quod artis esse videtur, ut frequenter diximus; nam ex abrupto vitiosus est
            transitus. Licet stulte quidam dicunt hunc tertio non esse coniunctum – in illo enim
            navigium, in hoc amores exsequitur – non videntes optimam coniunctionem; cum enim
            tertium sic clauserit «factoque hic fine quievit», <unclear/> subsecutus «at regina
            gravi iamdudum saucia cura», item paulo post «nec placidam membris dat cura quietem»;
            nam cum Aenean dormire dixerit, satis congrue subiunxit ut somno amans careret.</p>
        </div2>

        
<div2 n="1"><head>[schol. 1]</head>

          <p> IAMDVDVM aut ‘nimium’, ut Terentius «iamdudum te amat; iamdudum illi facile sit quod
            doleat»; aut ‘iamdudum’, a quo tempore vidit Aenean - legimus enim «obstipuit primo
            aspectu Sidonia Dido». SAVCIA hinc subiungit ‘vulnus alit’. Et bene adludit ad Cupidinis
            tela, ut paulo post ad faculam, ‘et caeco carpitur igni’; nam sagittarum vulnus est,
            facis incendium. CVRA amore, ab eo quod cor urat, ut «Veneris iustissima cura», item
            «mea maxima cura».</p>
        </div2>

        
<div2 n="2"><head>[schol. 2]</head>

          <p> VENIS quia per venas amor currit, sicut venenum; inde dictum «fallasque veneno», item
            «longumque bibebat amorem». CAECO CARPITVR IGNI agit Vergilius, ut inventas frangat
            declamationes, ut hoc loco rem dixit sine declamatione; unde Ovidius «quoque magis
            tegitur, tanto magis aestuat ignis». ‘Caeco’ ergo ‘igni’ validiore, cuius natura est, ut
            compressus magis convalescat.</p>
        </div2>

        
<div2 n="3"><head>[schol. 3]</head>

          <p> MVLTA VIRI VIRTVS ANIMO bene mediam se facit praebere Didonem inter regalem pudorem et
            amoris inpulsum. Simulat enim se virtutem mirari, cuius pulchritudine commovetur.
            ‘Multa’ autem ‘virtus’ figurate dixit; nam ad numerum transtulit quod est quantitatis.
            RECVRSAT bene frequentativo usus est verbo in frequenti amantis cogitatione.</p>
        </div2>

        
<div2 n="4"><head>[schol. 4]</head>

          <p> GENTIS non Aeneae, ut sit velut excusatio, sed Dardani a numinibus aut Veneris INFIXI
            PECTORE VVLTVS VERBAQVE tale et illud est «illum absens absentem auditque videtque».</p>
        </div2>

        
<div2 n="5"><head>[schol. 5]</head>

          <p> PLACIDAM MEMBRIS DAT CVRA QVIETEM aut penitus quiete caruit, ut ‘placida’ epitheton
            sit quietis, aut habuit quidem quietem, sed non placidam, id est turbatam somniis; unde
            et ipsa paulo post ‘quae me suspensam insomnia terrent’.</p>
        </div2>

        
<div2 n="6"><head>[schol. 6]</head>

          <p> POSTERA PHOEBEA LVSTRABAT LAMPADE TERRAS circumlocutio orientis diei - secundum enim
            et tertium librum Aeneas per noctem in convivio Didonis narraverat - licet, ut supra
            diximus, Vergilius ista, quae per naturam necesse est fieri, plerumque contemnat.
            LVSTRABAT aut ‘inlustrabat’, aut re vera ‘lustrabat’, id est purgabat; nam nox
            quodammodo polluit mundum.</p>
        </div2>

        
<div2 n="7"><head>[schol. 7]</head>

          <p> VMENTEM VMBRAM quia nox omnis umida est, ut «noctis lentus non deficit umor». Et nihil
            interest utrum umbram an noctem dicat; nox enim umbra terrae est, ut supra «involvens
            umbra magna terramque polumque». Est etiam hysteroproteron in sensu; Aurora enim solem
            praecedit.</p>
        </div2>

        
<div2 n="8"><head>[schol. 8]</head>

          <p> CVM SIC VNANIMEM de re pudenda locutura parum fuerat sororem eligere nisi etiam
            unanimem. Dicimus autem et ‘unanimus’ et ‘unanimis’, sicut ‘inermus’ et ‘inermis’. MALE
            SANA non plene sana, amore vitiata; ‘male’ enim plerumque ‘non’, plerumque ‘minus’
            significat, sicut ‘ve’, ut ‘vecors’, ‘vesanus’. Quamquam ‘male’ et ‘perniciose’
            significat, ut Lucanus «sic male deseruit».</p>
        </div2>

        
<div2 n="9"><head>[schol. 9]</head>

          <p> INSOMNIA TERRENT et ‘terret’ et ‘terrent’ legitur. Sed si ‘terret’ legerimus,
            ‘insomnia’ erit vigilia; hoc enim maiores inter vigilias et ea quae videmus in somnis
            interesse voluerunt, ut ‘insomnia’ generis feminini numeri singularis vigiliam
            significaret, ‘insomnia’ vero generis neutri numeri pluralis ea quae per somnum videmus,
            ut «sed falsa ad caelum mittunt insomnia manes». Sciendum igitur quia, si ‘terret’
            dixerimus, antiqua erit elocutio; ‘insomnia’ enim, licet et Pacuvius et Ennius
            frequenter dixerit, Plinius tamen exclusit et de usu removit. Sed ambiguitatem lectionis
            haec res fecit, quod non ex aperto vigilasse se dixit, sed habuisse quietem inplacidam,
            id est somniis interruptam, ut intellegamus eam et insomniis territam et propter
            terrorem somniorum vigilias quoque perpessam.</p>
        </div2>

        
<div2 n="10"><head>[schol. 10]</head>

          <p> NOVVS magnus, ut «Pollio et ipse facit nova carmina». SVCCESSIT SEDIBVS ut «succedoque
            oneri» et «succedunt tecto».</p>
        </div2>

        
<div2 n="11"><head>[schol. 11]</head>

          <p> QVEM SESE ORE FERENS ut «obstipuit primo aspectu Sidonia Dido», et «namque ipsa
            decoram caesariem nato genetrix lumenque iuventae». FORTI PECTORE ET ARMIS ut etiam ab
            Ilioneo audierat dicente «nec bello maior et armis». Sane subaudis ‘est’. Et bene
            virtutis commemoratione excusat supra dictam pulchritudinis laudem.</p>
        </div2>

        
<div2 n="12"><head>[schol. 12]</head>

          <p> CREDO EQVIDEM genus deorum esse, nec enim ‘vana fides’ est, id est falsa, nam
            «degeneres animos arguit timor», id est probat, inpugnat.</p>
        </div2>

        
<div2 n="13"><head>[schol. 13]</head>

          <p> HEV per haec amoris inpulsus ostenditur.</p>
        </div2>

        
<div2 n="14"><head>[schol. 14]</head>

          <p> QVIBVS IACTATVS FATIS ut «quis te, nate dea, per tanta pericula casus?». BELLA
            EXHAVSTA CANEBAT finita, terminata, quod nimiae virtutis est; nam inchoare bella
            quorumlibet est, vincere vel finire paucorum.</p>
        </div2>

        
<div2 n="15"><head>[schol. 15]</head>

          <p> FIXVM IMMOTVMQVE SEDERET cogi sese optat quae sic negat. SEDERET placeret, ut «et
            sedet hoc animo».</p>
        </div2>

        
<div2 n="16"><head>[schol. 16]</head>

          <p> VINCLO IVGALI synaeresis est pro ‘vinculo’. ‘Iugali’ autem propter iugum quod
            imponebatur matrimonio coniungendis; unde et Iuno iugalis dicitur.</p>
        </div2>

        
<div2 n="17"><head>[schol. 17]</head>

          <p> PRIMVS AMOR id est maritus. DECEPTAM MORTE FEFELLIT figurate dixit ‘morte sua decepit
            me et fefellit’.</p>
        </div2>

        
<div2 n="18"><head>[schol. 18]</head>

          <p> PERTAESVM THALAMI TAEDAEQVE FVISSET ‘pertaesus’ participium est sine verbi origine et
            regit genetivum, ut hoc loco; nam genetivus singularis est.</p>
        </div2>

        
<div2 n="19"><head>[schol. 19]</head>

          <p> HVIC VNI FORSAN POTVI SVCCVMBERE CVLPAE singula pronuntianda sunt; ingenti enim dicta
            sunt libra, quibus confessioni desiderii sui quandam inicit refrenationem. CVLPAE
            propter antiquum ritum, quo repellebantur a sacerdotio bis nuptae.</p>
        </div2>

        
<div2 n="20"><head>[schol. 20]</head>

          <p> FATEBOR ENIM bene uno sermone et culpam expressit et necessitatem; ‘fateri’ enim et
            coactorum est et culpabilium. MISERI POST FATA SYCHAEI aut muliebriter dixit ‘miseri’,
            aut mortui, secundum Ciceronem, qui in Tusculanis ‘miseros’ mortuos vocat; aut certe ob
            hoc ‘miseri’, cuius iam obliviscitur; aut sic ‘occisi’.</p>
        </div2>

        
<div2 n="21"><head>[schol. 21]</head>

          <p> SPARSOS FRATERNA CAEDE PENATES si Didonis, dispersos per fugam intellegimus; si
            fratris, pollutos cruore.</p>
        </div2>

        
<div2 n="22"><head>[schol. 22]</head>

          <p> INFLEXIT quia supra ait «fixum inmotumque sederet». ‘Inflexit’ a rigido proposito
            deviavit. LABANTEM IMPVLIT impulit et labare fecit. Non enim lababat qui antea immobilis
            fuerat. Cavendum sane ne ‘labentem’ contra metrum legamus; nam ‘la’ longa est, ut
            «labere, nympha, polo».</p>
        </div2>

        
<div2 n="23"><head>[schol. 23]</head>

          <p> VETERIS VESTIGIA FLAMMAE bene inhonestam rem sub honesta specie confitetur, dicens se
            agnoscere maritalis coniugii ardorem.</p>
        </div2>

        
<div2 n="24"><head>[schol. 24]</head>

          <p> SED MIHI VEL TELLVS OPTEM PRIVS IMA DEHISCAT callide, ac si diceret posse se coniungi
            Aeneae, si mors secuta non fuerit.</p>
        </div2>

        
<div2 n="26"><head>[schol. 26]</head>

          <p> PALLENTES VMBRAS HEREBO in Erebo. Alii ‘Erebi’ legunt.</p>
        </div2>

        
<div2 n="27"><head>[schol. 27]</head>

          <p> AVT TVA IVRA RESOLVO propter ‘vinclo iugali’.</p>
        </div2>

        
<div2 n="28"><head>[schol. 28]</head>

          <p> AMORES ABSTVLIT cum illo consumpta sunt desideria et voluptates.</p>
        </div2>

        
<div2 n="30"><head>[schol. 30]</head>

          <p> SINVM LACRIMIS IMPLEVIT OBORTIS sinus dicimus orbes oculorum, id est palpebras, quae a
            palpitatione dictae sunt; nam semper moventur. ‘Implevit’ autem ideo, quia lacrimae
            plerumque se intra oculos tenent. Et bene praemisit excusationem his lacrimis
            commemoratione prioris mariti.</p>
        </div2>

        
<div2 n="31"><head>[schol. 31]</head>

          <p> ANNA REFERT suasoria est omni parte plena; nam et purgat obiecta, et ostendit
            utilitatem, et a timore persuadet. O LVCE MAGIS DILECTA id est ‘dilectior’; nam antiqui
            frequenter pro comparativo iungebant particulam ‘magis’. Tale et illud est «nate, mihi
            vita quondam, dum vita manebat, care magis».</p>
        </div2>

        
<div2 n="32"><head>[schol. 32]</head>

          <p> SOLANE solane maerens in omni carperis iuventa?</p>
        </div2>

        
<div2 n="33"><head>[schol. 33]</head>

          <p> NEC DVLCIS NATOS propter liberos, quae fuit causa secundi matrimonii, ut Iuvenalis
            «sed placet Vrsidio lex Iulia, tollere dulcem cogitat heredem». Alii male iungunt ‘natos
            Veneris’ Cupidinem et Aenean. VENERIS NEC PRAEMIA voluptates; Homerus <foreign xml:lang="grc">
              τὰ τε δῶρ᾽ Ἀφροδίτης</foreign>.</p>
        </div2>

        
<div2 n="34"><head>[schol. 34]</head>

          <p> ID CINEREM AVT MANES CREDIS CVRARE SEPVLTOS propter illud, quia marito iuraverat, ut
            «non servata fides cineri promissa Sychaeo». Et bene extenuat dicendo non animam, sed
            cineres et manes sepultos. Dicit autem secundum Epicureos, qui animam cum corpore dicunt
            perire.</p>
        </div2>

        
<div2 n="35"><head>[schol. 35]</head>

          <p> ESTO adverbium concedentis est Graecum. FLEXERE MARITI non qui erant, sed qui esse
            cupiebant. Alii intellegunt ‘aegram mariti’, ut sit genetivus singularis.</p>
        </div2>

        
<div2 n="36"><head>[schol. 36]</head>

          <p> NON ANTE TYRO aut ‘in Tyro’, ac si diceret ‘Tyri’, aut certe Turovqen, id est ‘de
            Tyro’, ut «Dardanus Hesperia». DESPECTVS IARBAS rex Libyae, qui Didonem re vera voluit
            ducere et, ut habet historia, cum haec negaret, Carthagini intulit bellum; cuius timore
            cum cogeretur a civibus, petiit ut ante placaret manes mariti, et exaedificata pyra se
            in ignem praecipitavit. Ob quam rem ‘Dido’, id est ‘virago’, appellata est; nam ‘Elissa’
            proprie dicta est.</p>
        </div2>

        
<div2 n="37"><head>[schol. 37]</head>

          <p> DVCTORESQVE ALII ergo et Iarbas ductor. QVOS AFRICA TERRA derivationes frequenter
            maiores sunt a principalitate, interdum pares inveniuntur, raro minores; unde supra
            «Lacaena» notandum diximus. TRIVMPHIS DIVES id est bellicosa.</p>
        </div2>

        
<div2 n="38"><head>[schol. 38]</head>

          <p> PLACITONE ETIAM PVGNABIS AMORI ac si diceretur ‘contempsisti eos qui displicebant;
            numquid etiam placito amori repugnabis?’ et est Graecum ‘pugno tibi’; nam nos ‘pugno
            tecum’ dicimus.</p>
        </div2>

        
<div2 n="40"><head>[schol. 40]</head>

          <p> HINC GAETVLAE VRBES ad terrorem ‘urbes’ posuit; nam in mapalibus habitant.</p>
        </div2>

        
<div2 n="41"><head>[schol. 41]</head>

          <p> INFRENI aut ‘saevi’, aut quia equis sine freno utuntur. INHOSPITA barbara, aspera.</p>
        </div2>

        
<div2 n="42"><head>[schol. 42]</head>

          <p> DESERTA SITI inhabitabilis. Dicit autem Xerolibyen, id est partem Africae aridam, quae
            est inter Tripolin et Pentapolin. Et bene terret dicens iuxta esse aut bellicosas gentes
            aut deserta loca, unde non speratur auxilium. LATEQVE FVRENTES BARCAEI hi prope sunt a
            Carthagine; unde addidit ‘late furentes’. Hi secundum Titianum in chorographia Phoenicen
            navali quondam superavere certamine. Barce autem civitas est Pentapoleos, quae hodie
            Ptolomais dicitur; nam Cyrene et Barce reginae fuerunt quae singulis dederunt
            civitatibus nomina.</p>
        </div2>

        
<div2 n="44"><head>[schol. 44]</head>

          <p> GERMANIQVE MINAS propter aurum, quod ei, ut in primo diximus, tulerat.</p>
        </div2>

        
<div2 n="45"><head>[schol. 45]</head>

          <p> DIS EQVIDEM AVSPICIBVS hoc dicit: ‘dii, qui sunt auspices matrimonii, Aenean huc
            venire fecerunt’; nuptiae enim captatis fiebant auguriis, ut «contentique auspice
            Bruto». IVNONE SECVNDA quae praeest coniugiis.</p>
        </div2>

        
<div2 n="46"><head>[schol. 46]</head>

          <p> TENVISSE perfecisse, inplesse.</p>
        </div2>

        
<div2 n="48"><head>[schol. 48]</head>

          <p> CONIVGIO TALI id est viri fortis; quod ideo non dicit, quia scit a Didone
            praedictum.</p>
        </div2>

        
<div2 n="50"><head>[schol. 50]</head>

          <p> VENIAM aut ‘beneficium’, aut re vera ‘veniam’, periurii scilicet, ut «non servata
            fides cineri promissa Sychaeo». SACRISQVE LITATIS ‘diis litatis’ debuit dicere; non enim
            sacra, sed deos sacris litamus, id est placamus; ergo nove dixit.</p>
        </div2>

        
<div2 n="51"><head>[schol. 51]</head>

          <p> INDVLGE da operam, ut «indulgent vino et vertunt crateras aenos».</p>
        </div2>

        
<div2 n="52"><head>[schol. 52]</head>

          <p> ORION corripuit ratione supra dicta.</p>
        </div2>

        
<div2 n="53"><head>[schol. 53]</head>

          <p> NON TRACTABILE asperum, intractabile.</p>
        </div2>

        
<div2 n="54"><head>[schol. 54]</head>

          <p> INCENSVM INFLAMMAVIT ut Horatius «oleum adde camino».</p>
        </div2>

        
<div2 n="55"><head>[schol. 55]</head>

          <p> SOLVITQVE PVDOREM propter vincula castitatis.</p>
        </div2>

        
<div2 n="56"><head>[schol. 56]</head>

          <p> DELVBRA ADEVNT ‘delubrum’ dictum, ut supra diximus, propter lacum in quo manus
            abluuntur, vel propter tectum coniunctum, aut certe ligneum simulacrum ‘delubrum’
            dicimus, a ‘libro’, hoc est raso ligno factum, quod graece <foreign xml:lang="grc">
              ξόανον</foreign> dicitur. PACEMQVE benivolentiam. PER ARAS EXQVIRVNT id est
            sacrificando explorant an dii vellent huic rei consentire. Dicendo autem ‘per aras’,
            aruspicalem artem ostendit, ut ‘spirantia consulit exta’.</p>
        </div2>

        
<div2 n="57"><head>[schol. 57]</head>

          <p> MACTANT verbum sacrorum, <foreign xml:lang="grc">κατ᾿ εὐφημισμὸν</foreign> dictum, ut
            ‘adolere’; nam ‘mactare’ proprie est ‘magis augere’. LECTAS BIDENTES non vacat ‘lectas’;
            moris enim fuerat ut ad sacrificia eligerentur oves quibus nihil deesset, ut in sexto
            «nunc grege de intacto septem mactare iuvencos». ‘Bidentes’ autem dictae sunt quasi
            biennes, quia neque minores neque maiores licebat hostias dare. Sunt etiam in ovibus duo
            eminentiores dentes inter octo, qui non nisi circa bimatum apparent; nec in omnibus, sed
            in his quae aptae sacris inveniuntur.</p>
        </div2>

        
<div2 n="58"><head>[schol. 58]</head>

          <p> LEGIFERAE CERERI leges enim ipsa dicitur invenisse, nam et sacra ipsius ‘thesmophoria’
            vocantur. Sed hoc ideo fingitur quia, ante inventum frumentum a Cerere, passim homines
            sine lege vagabantur; quae feritas interrupta est invento usu frumentorum, postquam ex
            agrorum divisione nata sunt iura. PHOEBOQVE qui praeest auspiciis, quibus urbes
            reguntur. PATRIQVE LYAEO qui, ut supra diximus, apte urbibus libertatis est deus; unde
            etiam Marsyas, eius minister, est in civitatibus libertatis indicium. Et communis hoc
            habet sensus: sacrificabat, inquit, primo numinibus quae urbi praesunt, quasi nuptura
            pro utilitate rei publicae, deinde Iunoni, cui curae sunt nuptiae. Est etiam sensus
            altior; nam facturi aliquid ante adversos placamus deo, et sic propitios invocamus, ut
            «nigram Hiemi pecudem, Zephyris felicibus albam». Ergo modo nuptura placat ante Cererem,
            quae propter raptum filiae nuptias exsecratur; Apollinem, qui expers uxoris est;
            Liberum, qui nisi raptam coniugem habere non potuit. Et sic Iunonem conciliat.</p>
        </div2>

        
<div2 n="59"><head>[schol. 59]</head>

          <p> CVI VINCLA IVGALIA CVRAE quia est Curitis, est matrona, est regina.</p>
        </div2>

        
<div2 n="61"><head>[schol. 61]</head>

          <p> CANDENTIS candidae; participium est pro nomine. MEDIA INTER CORNVA non est
            sacrificium, sed hostiae exploratio, utrum apta sit.</p>
        </div2>

        
<div2 n="62"><head>[schol. 62]</head>

          <p> ANTE ORA DEVM ante simulacra. SPATIATVR AD ARAS matronae enim sacrificaturae circa
            aras faculas tenentes ferebantur cum quodam gestu; unde Sallustius «saltare elegantius
            quam necesse est probae».</p>
        </div2>

        
<div2 n="63"><head>[schol. 63]</head>

          <p> INSTAVRATQVE DIEM DONIS muneribus, quae aut diis offerebat aut donabat Tyriis vel
            Troianis. ‘Instaurat’ autem ideo, quia iam supra sacrificaverat, ut «simul Aenean in
            regia ducit tecta, simul divum templis indicit honorem».</p>
        </div2>

        
<div2 n="64"><head>[schol. 64]</head>

          <p> INHIANS intenta per sollicitudinem. SPIRANTIA palpitantia, quasi adhuc viva.</p>
        </div2>

        
<div2 n="65"><head>[schol. 65]</head>

          <p> HEV VATVM IGNARAE MENTES non sacerdotes vituperat quasi nescios futurorum, sed vim
            amantis exprimit, et inde vituperat sacerdotes qui admonuerunt non credituram; nam omnia
            futura a sacerdotibus praedicta esse sequens indicat locus, ut «multaque praeterea vatum
            praedicta priorum».</p>
        </div2>

        
<div2 n="66"><head>[schol. 66]</head>

          <p> EST verbum est indeclinabile; nam frequenter deficit. Est autem huius positio ‘edo es
            est’. Invenimus, sed quod abolitum est, ‘edo edis edit’, unde est ‘edere’ et ‘comedere’,
            quod hodie non dicimus; nam ab eo quod est ‘es’, ‘esse’ et ‘comesse’ facit, quo tempore
            etiam pro praesenti utimur, ut ‘volo esse’; nam in defectivis tempora pro temporibus
            ponimus, ut ‘odi novi memini’ ‘odisse nosse meminisse’ etiam pro praesenti ponuntur.
          </p>
        </div2>

        
<div2 n="69"><head>[schol. 69]</head>

          <p> VRBE FVRENS furor enim est amor, in quo nihil est stabile; unde et Cupido puer
            inducitur quasi instabilis et infans, qui non potest fari; unde paulo post «incipit
            effari mediaque in voce resistit». QVALIS CONIECTA CERVA SAGITTA satis congrua
            conparatio.</p>
        </div2>

        
<div2 n="70"><head>[schol. 70]</head>

          <p> CRESIA Cretensia; nam Graece <foreign xml:lang="grc">Κρής</foreign> facit, unde et
              <foreign xml:lang="grc">Κρῆτες</foreign> et <foreign xml:lang="grc">Κρήσια</foreign>
            facit. Latine ‘Cretensis’ facit, unde est ‘Cretensia’.</p>
        </div2>

        
<div2 n="71"><head>[schol. 71]</head>

          <p> AGENS TELIS urgens, persequens.</p>
        </div2>

        
<div2 n="72"><head>[schol. 72]</head>

          <p>72. NESCIVS ignoratus, latens; non ‘qui cervam nesciret’. Et rara sunt verba quae per
            contrarium significant; nam ‘vector’ cum sit proprie qui vehit, invenimus etiam eum
            vectorem dici qui vehitur, ut Lucanus «vectoris patiens tumidum supernatat amnem». Tale
            est et ‘formidolosus’; cum sit ‘timidus’, et ‘timendum’ significat. Cum enim exigat
            ratio ut nomina verbalia agentis habeant significationem, pro passiva significatione
            plerumque ponuntur. FVGA cursu, ut «simul arva fuga, simul aequora verrit»; nam
            intellegere non possumus fugam, cum dicat ‘peragrat’; peragrare enim est circumire
            inquirendo.</p>
        </div2>

        
<div2 n="73"><head>[schol. 73]</head>

          <p> DICTAEOS Cretenses. Cervae vulneratae dictamnum quaerunt, ut in duodecimo legimus «non
            illa feris incognita capris gramina». LETALIS HARVNDO propter futurum omen Didonis.</p>
        </div2>

        
<div2 n="75"><head>[schol. 75]</head>

          <p> SIDONIAS Pygmalionis vel Sychaei. VRBEMQVE PARATAM ‘paratam’ ad illud pertinet quod
            Aeneas propter civitatem navigat. Sed alii movent quaestionem quomodo ‘paratam’, cum
            paulo post inferat «pendent opera interrupta». Sed ‘paratum’ potest dici, cui etiam
            paululum superest; unde est «minaeque murorum ingentes».</p>
        </div2>

        
<div2 n="76"><head>[schol. 76]</head>

          <p> INCIPIT EFFARI MEDIAQVE IN VOCE RESISTIT sic Horatius «cur facunda parum decoro inter
            verba cadet lingua silentio?».</p>
        </div2>

        
<div2 n="77"><head>[schol. 77]</head>

          <p> LABENTE DIE quia in usu non erant prandia, ut Iuvenalis «exul ab octava Marius
            bibit».</p>
        </div2>

        
<div2 n="78"><head>[schol. 78]</head>

          <p> DEMENS quae ea quae noverat audire cupiebat.</p>
        </div2>

        
<div2 n="79"><head>[schol. 79]</head>

          <p> NARRANTIS AB ORE ut eum intueretur. Et hoc loco per omnia amantis adfectus
            exprimitur.</p>
        </div2>

        
<div2 n="80"><head>[schol. 80]</head>

          <p> OBSCVRA LVNA id est nox; nam nihil tam contrarium lunae est quam obscuritas.</p>
        </div2>

        
<div2 n="82"><head>[schol. 82]</head>

          <p> SOLA sine eo quem amabat; nam regina sola esse non poterat. Est autem Plauti, qui
            inducit inter multos amatorem positum dicentem quod solus sit. MAERET per diphthongon
            ‘est tristis’; nam aliter militiam significat. Sane ‘mereor’ aliud est.</p>
        </div2>

        
<div2 n="83"><head>[schol. 83]</head>

          <p> ABSENS ABSENTEM Terentius «praesens praesentem eripi, abduci ab oculis».</p>
        </div2>

        
<div2 n="84"><head>[schol. 84]</head>

          <p> IMAGINE CAPTA ob amati similitudinem.</p>
        </div2>

        
<div2 n="88"><head>[schol. 88]</head>

          <p> MINAE eminentiae murorum, quas pinnas dicunt.</p>
        </div2>

        
<div2 n="90"><head>[schol. 90]</head>

          <p> PESTE amore, incendio, ut «et toto descendit corpore pestis».</p>
        </div2>

        
<div2 n="91"><head>[schol. 91]</head>

          <p> NEC FAMAM honestam scilicet; sane <foreign xml:lang="grc">τῶν μέσων</foreign> est.
            FVRORI iam non amori.</p>
        </div2>

        
<div2 n="92"><head>[schol. 92]</head>

          <p> ADGREDITVR cum calliditate loquitur.</p>
        </div2>

        
<div2 n="93"><head>[schol. 93]</head>

          <p> EGREGIAM VERO LAVDEM ironia est, inter quam et confessionem sola interest
            pronuntiatio; et ironia est cum aliud verba aliud continet sensus.</p>
        </div2>

        
<div2 n="94"><head>[schol. 94]</head>

          <p> PVER filius - Graece dixit - <foreign xml:lang="grc">παῖς</foreign>.</p>
        </div2>

        
<div2 n="95"><head>[schol. 95]</head>

          <p> DVORVM EST bene cessit masculino femininum.</p>
        </div2>

        
<div2 n="96"><head>[schol. 96]</head>

          <p> ADEO multum, ut Terentius «adulescentem adeo nobilem». VERITAM TE MOENIA NOSTRA
            propter illud «haud tanto cessabit cardine rerum». MOENIA NOSTRA Iunonis hospitium.</p>
        </div2>

        
<div2 n="98"><head>[schol. 98]</head>

          <p> MODVS finis; Iuvenalis «nullo quippe modo millesima pagina surgit». AVT QVO NVNC
            CERTAMINE TANTO quid opus est tanto certamine?</p>
        </div2>

        
<div2 n="99"><head>[schol. 99]</head>

          <p> PACEM AETERNAM non indutias temporales.</p>
        </div2>

        
<div2 n="100"><head>[schol. 100]</head>

          <p> HABES TOTA QVOD MENTE PETISTI propter illud «nostram nunc accipe mentem».</p>
        </div2>

        
<div2 n="102"><head>[schol. 102]</head>

          <p> PARIBVSQVE REGAMVS AVSPICIIS aequali potestate; et ab eo quod praecedit id quod
            sequitur. Dictum est a comitiis, in quibus isdem auspiciis creati, licet non simul
            crearentur, parem tamen habebant honorem propter eadem auspicia; unde et consules pares
            sunt, cum necesse esset ut unus prior crearetur.</p>
        </div2>

        
<div2 n="103"><head>[schol. 103]</head>

          <p> PHRYGIO SERVIRE MARITO <foreign xml:lang="grc">ἐμφατικῶς</foreign>, ac si diceret
            ‘exuli’.</p>
        </div2>

        
<div2 n="104"><head>[schol. 104]</head>

          <p> DOTALES TYRIOS regalem spectavit personam. PERMITTERE DEXTRAE quasi per manus
            conventionem; secundum ius locutus est.</p>
        </div2>

        
<div2 n="105"><head>[schol. 105]</head>

          <p> OLLI aut ‘illi’, aut ‘tunc’. Cetera per parenthesin dicta sunt. SIMVLATA MENTE hoc est
            «talibus adgreditur».</p>
        </div2>

        
<div2 n="106"><head>[schol. 106]</head>

          <p> LIBYCAS ADVERTERET ORAS absolutior quidem est haec lectio, sed verior et figuratior
            illa est ‘Libycas averteret oras’; nam plerumque trahitur schema, ut aliquo ituri non ad
            locum sed de loco ponamus significationem, ut si dicas ‘de Campania abeo in Tusciam’,
            honestius est quam si ‘eo’ dixeris. Nec hoc tantum hoc loco facit sed pluribus; hinc
            enim est «ripamve iniussus abibis».</p>
        </div2>

        
<div2 n="107"><head>[schol. 107]</head>

          <p> INGRESSA VENVS calliditatis est, ut supra.</p>
        </div2>

        
<div2 n="109"><head>[schol. 109]</head>

          <p> FORTVNA SEQVATVR hoc ad casum pertinet.</p>
        </div2>

        
<div2 n="110"><head>[schol. 110]</head>

          <p> FATIS INCERTA FEROR bene omnia tetigit quibus res humanae reguntur: casum, fata,
            voluntatem deorum.</p>
        </div2>

        
<div2 n="112"><head>[schol. 112]</head>

          <p> AVT FOEDERE IVNGI si ‘foedera’, per se plenum est; si ‘foedere’, ad populos
            pertinet.</p>
        </div2>

        
<div2 n="113"><head>[schol. 113]</head>

          <p> TIBI FAS ANIMVM TEMPTARE PRECANDO sic Aeolus «tuus, o regina, quid optes explorare
            labor».</p>
        </div2>

        
<div2 n="114"><head>[schol. 114]</head>

          <p> PERGE SEQVAR bene aliud agens aliud ostendit; ante est enim Iunonis officium ex
            matrimonio, sic usus Venerius; unde paulo post «adero, et tua si mihi certa voluntas».
            EXCEPIT subsecuta est.</p>
        </div2>

        
<div2 n="115"><head>[schol. 115]</head>

          <p> ISTE LABOR scilicet explorationis a Iove.</p>
        </div2>

        
<div2 n="116"><head>[schol. 116]</head>

          <p> CONFIERI ‘con’ abundat, ut «fata renarrabat».</p>
        </div2>

        
<div2 n="119"><head>[schol. 119]</head>

          <p> RETEXERIT ORBEM quem nox tegebat.</p>
        </div2>

        
<div2 n="120"><head>[schol. 120]</head>

          <p> NIGRANTEM nigrum; participium pro nomine.</p>
        </div2>

        
<div2 n="121"><head>[schol. 121]</head>

          <p> ALAE equites; ob hoc ‘alae’ dicti, quia pedites tegunt alarum vice. TREPIDANT
            festinant, ut «hic me dum trepidi crudelia limina linquunt». INDAGINE ferarum
            inquisitione.</p>
        </div2>

        
<div2 n="122"><head>[schol. 122]</head>

          <p> DESVPER INFVNDAM quia aër est Iuno. Bene hic se facturam dicit quod habet in
            potestate.</p>
        </div2>

        
<div2 n="123"><head>[schol. 123]</head>

          <p> NOCTE OPACA nubium caligine.</p>
        </div2>

        
<div2 n="122"><head>[schol. 122]</head>

          <p> OMNE CIEBO pro ‘totum’; ‘omne’ enim numeri est, ‘totum’ quantitatis.</p>
        </div2>

        
<div2 n="125"><head>[schol. 125]</head>

          <p> TVA SI MIHI CERTA VOLVNTAS hoc est, si etiam tuum subsequatur officium.</p>
        </div2>

        
<div2 n="126"><head>[schol. 126]</head>

          <p> CONVBIO ‘nu’ naturaliter longa est ab eo quod est ‘nubere’, ut «conubia nostra
            reppulit»; sed modo metri causa corripuit.</p>
        </div2>

        
<div2 n="127"><head>[schol. 127]</head>

          <p> NON ADVERSATA legitur et ‘aversata’.</p>
        </div2>

        
<div2 n="130"><head>[schol. 130]</head>

          <p> IVBARE EXORTO nato Lucifero. Nam proprie ‘iubar’ lucifer dicitur, quod iubas lucis
            effundit; unde iam quicquid splendet iubar dicitur, ut argenti, gemmarum. Est autem
            lucifer interdum Iovis: plerumque Veneris stella; unde Veneris dicta est, ut «quem Venus
            ante alios astrorum diligit ignis». Sane modo hysteroproteron in sensu est; iubar enim
            praecedit auroram. Et facit ‘hoc iubar, huius iubaris’.</p>
        </div2>

        
<div2 n="131"><head>[schol. 131]</head>

          <p> RETIA RARA PLAGAE multi dividunt, ut sint ‘retia rara’ maiora, ‘plagas’ vero minora
            intellegamus. Alii ‘plagas’ per difinitionem accipiunt, ut intellegamus ‘quae sunt retia
            rara, plagae’. Sciendum tamen proprie plagas dici funes illos quibus retia tenduntur
            circa imam et summam partem. LATO VENABVLA FERRO lati ferri. Venabula ob hoc dicta, quod
            sunt tela apta venatui.</p>
        </div2>

        
<div2 n="132"><head>[schol. 132]</head>

          <p> MASSYLI Massylorum gens est non longe a Mauritania. Et ‘Massyli’ legendum per unum
            ‘i’, ne non stet versus; ‘sy’ enim longa est, ut «hinc mihi Massylae gentis monstrata
            sacerdos». ET ODORA CANVM VIS plus est quam si diceret ‘multitudo’: unde Sallustius «qua
            tempestate ex ponto vis piscium erupit». ‘Odora’ autem inproprie dixit: nam ‘odorum’ est
            quod ex se odorem emittit, non quod odorem sequitur, ut Statius «et odoro vulnere
            pinus». Sic est et «inter odoratum lauri nemus» pro ‘odorum’; nam odoratum est quod
            aliunde odorem accipit, ut ‘odoratum templum’. Tria ergo sunt: ‘odorum’ quod per se
            olet, ‘odoratum’ quod aliunde odorem accipit, ‘odorisecum’ quod odorem sequitur; sicut
            modo de canibus debuit dicere.</p>
        </div2>

        
<div2 n="133"><head>[schol. 133]</head>

          <p> CVNCTANTEM morantem. Atqui amatrix debuit festinare; sed pathos natura superarat, ut
            Terentius «dum moliuntur, dum conantur, annus est». Deinde haec morabatur studio
            placendi. AD LIMINA ante, vel apud.</p>
        </div2>

        
<div2 n="135"><head>[schol. 135]</head>

          <p> STAT SONIPES adest, praesens est; nam si ‘stat’ simpliciter acceperis, vituperatio
            est, nam legimus «stare loco nescit». Denique sequentia dictum hoc explanant, ut «ac
            frena ferox spumantia mandit». SPVMANTIA spumas moventia, ut ‘naufragum mare’, quod
            naufragos facit.</p>
        </div2>

        
<div2 n="137"><head>[schol. 137]</head>

          <p> LIMBO limbus est, sicut supra diximus, fascia, quae ambit extremitatem vestium
            secundum antiquum ritum, ut «victori chlamydem auratam, quam plurima circum
            purpura».</p>
        </div2>

        
<div2 n="138"><head>[schol. 138]</head>

          <p> CRINES NODANTVR IN AVRVM veluti retiolum, quod colligit comas.</p>
        </div2>

        
<div2 n="141"><head>[schol. 141]</head>

          <p> IPSE ANTE ALIOS quia amatur, ideo ei dat pulchritudinem, licet Ascanio magis
            congruat.</p>
        </div2>

        
<div2 n="143"><head>[schol. 143]</head>

          <p> HIBERNAM LYCIAM non asperam, sed aptam hiemare cupientibus; sic enim se habet natura
            regionis. Et bene aliud agens aliud ostendit; nam constat Apollinem sex mensibus hiemis
            apud Pataram, Lyciae civitatem, dare responsa, unde Patareus Apollo dicitur, et sex
            aestivis apud Delum.</p>
        </div2>

        
<div2 n="144"><head>[schol. 144]</head>

          <p> INVISIT APOLLO Apollini Aeneam vel propter sagittas quibus in venatu utebatur comparat
            vel certe propter futurum infelix matrimonium - ut enim et supra diximus, nuptiis est
            hoc numen infensum.</p>
        </div2>

        
<div2 n="146"><head>[schol. 146]</head>

          <p> CRETES ab eo quod est ‘Cres’. DRYOPESQVE populi iuxta Parnasum, ut «Dryopumque trahens
            Erasinus aristas». PICTIQVE AGATHYRSI populi sunt Scythiae, colentes Apollinem
            hyperboreum, cuius ‘logia’, id est responsa, feruntur. ‘Picti’ autem non ‘stigmata
            habentes’, sed ‘pulchri’, hoc est ‘cyanea coma placentes’.</p>
        </div2>

        
<div2 n="147"><head>[schol. 147]</head>

          <p> CYNTHI mons Deli. FLVENTEM unguentatum.</p>
        </div2>

        
<div2 n="148"><head>[schol. 148]</head>

          <p> FINGENS componens, ut «et corpora fingere».</p>
        </div2>

        
<div2 n="149"><head>[schol. 149]</head>

          <p> TELA SONANT ut in nono «pharetramque fuga sensere sonantem». HAVD ILLO SEGNIOR id est
            ‘non illo deformior’; nam plerumque virtus et pulchritudo pro se invicem ponuntur. Hinc
            est «satus Hercule pulchro, pulcher Aventinus»; nam Herculi satis est incongrua
            pulchritudo. Sic Plautus in Pyrgopolinice de muliere «quidnam, fortis est?», id est
            ‘pulchra’.</p>
        </div2>

        
<div2 n="152"><head>[schol. 152]</head>

          <p> FERAE CAPRAE hoc est capreae. Et bene aptat descriptionem ad species, ut cervis
            campos, capreis saxa permittat.</p>
        </div2>

        
<div2 n="153"><head>[schol. 153]</head>

          <p> DECVRRERE bene praeterito usus est tempore ad exprimendam nimiam celeritatem.</p>
        </div2>

        
<div2 n="154"><head>[schol. 154]</head>

          <p> TRANSMITTVNT celeriter transeunt.</p>
        </div2>

        
<div2 n="157"><head>[schol. 157]</head>

          <p> IAMQVE HOS CVRSV id est ‘modo’, ut «iam digitis, iam pectine pulsat eburno». Et bene
            puerilem ostendit animum, qui per mobilitatem frequenter optat timenda.</p>
        </div2>

        
<div2 n="159"><head>[schol. 159]</head>

          <p> MONTE LEONEM per transitum tangit historiam; nam Ascanius praeter Iulum et Ilum, quae
            habuit nomina, etiam Dardanus et Leontodamas dictus est, ad extinctorum fratrum
            solacium. Ideo nunc eum dicit optare adventum leonis, paulo post «Dardaniusque nepos
            Veneris». Constat etiam Aenean Dardanum dictum, ut ostendit in quarto «hauriat hunc
            oculis ignem crudelis ab alto Dardanus», item Ilioneus «hinc Dardanus ortus, huc
            repetit»; nam latenter etiam illud nomen ostendit. </p>
        </div2>

        
<div2 n="161"><head>[schol. 161]</head>

          <p> COMMIXTA GRANDINE NIMBVS secundum Iunonem «his ego nigrantem commixta grandine
            nimbum». Et bene etiam grando adicitur, quia poterat nimbus contemni.</p>
        </div2>

        
<div2 n="164"><head>[schol. 164]</head>

          <p> DE MONTIBVS AMNES ne vel investigare Tyrii possent reginam.</p>
        </div2>

        
<div2 n="166"><head>[schol. 166]</head>

          <p> DEVENIVNT bene subprimit rem pudendam; sic Terentius «‘quid tum’ fatue? fateor». PRIMA
            ET TELLVS satis perite loquitur; nam secundum Etruscam disciplinam nihil tam incongruum
            nubentibus quam terrae motus vel caeli. ET PRONVBA IVNO quae nubentibus praeest. Iunonem
            autem dedisse signa per tempestatem constat et pluvias, quae de aëre fiunt.</p>
        </div2>

        
<div2 n="167"><head>[schol. 167]</head>

          <p> FVLSERE IGNES Varro dicit «aqua et igni mariti uxores accipiebant»; unde hodieque et
            faces praelucent et aqua petita de puro fonte per puerum felicissimum vel puellam
            interest nuptiis, de qua nubentibus solebant pedes lavari.</p>
        </div2>

        
<div2 n="168"><head>[schol. 168]</head>

          <p> VLVLARVNT bene medium elegit sermonem; nam ait Lucanus «non tu laetis ululare
            triumphis». In luctu autem ululari, non dubium est.</p>
        </div2>

        
<div2 n="170"><head>[schol. 170]</head>

          <p> SPECIE FAMAVE MOVETVR species rerum praesentium est, quod quasi aspicitur, fama autem
            rerum absentium. Hoc ergo dicit: non eam movit nec praesens deformitas, quod non in
            thalamo sed in specu concubuerat, nec futura mox fama.</p>
        </div2>

        
<div2 n="171"><head>[schol. 171]</head>

          <p> MEDITATVR exercet; sic Horatius «et horridam cultis diluviem meditatur agris». Nec
            incongrue dictum; actus enim est in ipsa meditatione; nam exercitium est meditatio.
            Sciendum tamen hodie hoc in usu non esse.</p>
        </div2>

        
<div2 n="172"><head>[schol. 172]</head>

          <p> CVLPAM ut supra «succumbere culpae».</p>
        </div2>

        
<div2 n="174"><head>[schol. 174]</head>

          <p> FAMA MALVM definitio est, ut ‘quo’ ex praecedenti pendeat nomine; quamquam alii ‘qua’
            legant. Sane ‘quo’ nisi definitio sit, legi non potest; nec enim procedit ut ordo sit
            ‘Fama, quo non aliud malum velocius’.</p>
        </div2>

        
<div2 n="175"><head>[schol. 175]</head>

          <p> MOBILITATE VIGET dat ei <foreign xml:lang="grc">σωματοποιΐαν</foreign>, et laudat a
            contrario; cum enim omnia labore minuantur, haec crescit.</p>
        </div2>

        
<div2 n="176"><head>[schol. 176]</head>

          <p> ATTOLLIT IN AVRAS sumpta licentia, quae minuebatur timore.</p>
        </div2>

        
<div2 n="177"><head>[schol. 177]</head>

          <p> INGREDITVRQVE SOLO ET CAPVT INTER NVBILA CONDIT hoc vult ostendere, nec humili eam
            fortunae parcere nec superiori.</p>
        </div2>

        
<div2 n="178"><head>[schol. 178]</head>

          <p> TERRA PARENS generale est: parens rerum omnium. IRA INRITATA DEORVM amphibolon est,
            utrum sua ira propter exstinctos gigantas, an ‘ira deorum inritata’, quae exstinxerat
            gigantas.</p>
        </div2>

        
<div2 n="179"><head>[schol. 179]</head>

          <p> EXTREMAM aut post omnes gigantas, quippe ad deorum ultionem nata – nam per ipsam eorum
            crimina vulgata sunt - aut certe ‘extrema’ pessima, omnes enim qui de medicina tractant
            dicunt naturale esse ut inutiliores sint qui nascuntur ultimi. VT PERHIBENT
            quotienscumque fabulosum aliquid dicit, solet inferre ‘fama est’. Mire ergo modo, cum de
            ipsa fama loqueretur, ait ‘ut perhibent’.</p>
        </div2>

        
<div2 n="180"><head>[schol. 180]</head>

          <p> PEDIBVS CELEREM ET PERNICIBVS ALIS convertit rerum epitheta; nam ‘pernix’ pedum est,
            ut «pernicibus ignea plantis», ‘celeritas’ pennarum est, ut «celerique fuga sub sidera
            lapsae».</p>
        </div2>

        
<div2 n="181"><head>[schol. 181]</head>

          <p> QVOT SVNT CORPORE PLVMAE non ipsius, sed in omnium corporibus; nam exaggeratio est, ac
            si diceret ‘quot sunt arenae’.</p>
        </div2>

        
<div2 n="182"><head>[schol. 182]</head>

          <p> OCVLIS SVBTER adverbium est, ac si diceret ‘non sub plumis, sed sub ipsa’.</p>
        </div2>

        
<div2 n="183"><head>[schol. 183]</head>

          <p> TOT LINGVAE infinitus est numerus; nam re vera quot sunt homines in quibus fama est,
            tot ora habet quae sunt hominum.</p>
        </div2>

        
<div2 n="184"><head>[schol. 184]</head>

          <p> NOCTE VOLAT bene naturalem rem dixit; nam quanto celatum est aliquid, tanto magis
            requiritur. Et sine dubio incipiens fama semper obscura est; quae divulgata conquiescit,
            unde ait «luce sedet». TERRAEQVE PER VMBRAM noctem umbram terrae esse nusquam apertius
            significavit.</p>
        </div2>

        
<div2 n="186"><head>[schol. 186]</head>

          <p> CVSTOS speculatrix. SVMMI CVLMINE TECTI per domos nobilium.</p>
        </div2>

        
<div2 n="187"><head>[schol. 187]</head>

          <p> TVRRIBVS AVT ALTIS per regum domos. MAGNAS TERRITAT VRBES magnos populos; et dicit
            plebeios.</p>
        </div2>

        
<div2 n="188"><head>[schol. 188]</head>

          <p> TENAX in omnibus perseverans.</p>
        </div2>

        
<div2 n="190"><head>[schol. 190]</head>

          <p> GAVDENS propter inventam materiam. FACTA ATQVE INFECTA sicut sequentia indicant.</p>
        </div2>

        
<div2 n="192"><head>[schol. 192]</head>

          <p> DIGNETVR libravit sermonem, quasi personae superioris.</p>
        </div2>

        
<div2 n="193"><head>[schol. 193]</head>

          <p> LVXV QVAM LONGA id est nunc hiemem inter se luxu fovere in quantum longa est ipsa
            hiemps. Facit talem etiam alibi figuram, ut «Thybris ea fluvium, quam longa est, nocte
            tumentem leniit» pro ‘quam longa est ipsa nox’.</p>
        </div2>

        
<div2 n="194"><head>[schol. 194]</head>

          <p> REGNORVM INMEMORES hoc fingit; nam et illi curae est Carthago et Aeneae Italia.</p>
        </div2>

        
<div2 n="195"><head>[schol. 195]</head>

          <p> DEA FOEDA crudelis.</p>
        </div2>

        
<div2 n="196"><head>[schol. 196]</head>

          <p> IARBAM filium Iovis Ammonis. Liber cum Indos peteret et per Xerolibyam exercitum
            duceret, fatigatus siti Iovis sui patris imploravit auxilium, et statim viso ariete fons
            secutus est. Vnde factum est Iovi Ammoni, ab arenis dicto, simulacrum cum capite
            arietino; quod ideo fingitur, quia satis eius sunt involuta responsa.</p>
        </div2>

        
<div2 n="198"><head>[schol. 198]</head>

          <p> RAPTA stuprata, ut «et rapti Ganymedis honores». GARAMANTIDE NYMPHA et proprium potest
            esse et gentile; nam Garamantes sunt iuxta Libyam.</p>
        </div2>

        
<div2 n="200"><head>[schol. 200]</head>

          <p> CENTVM finitus pro infinito.</p>
        </div2>

        
<div2 n="201"><head>[schol. 201]</head>

          <p> EXCVBIAS DIVVM AETERNAS definitio est aeterni ignis. Quid est ignis pervigilis?
            Excubiae deorum. Et sciendum non vacare ratione ut in aliquibus templis sit ignis
            pervigil; nam potestates aut terrenae sunt aut aëriae aut aetheriae; sed quia aether
            ignis est, ideo in aetheriarum potestatum templis ignis est, ut reddatur eis imago sui
            elementi. Est autem Iovis, qui aether est, ‹et› Minervae, quae supra
            aetherem est; unde de patris capite procreata esse dicitur.</p>
        </div2>

        
<div2 n="203"><head>[schol. 203]</head>

          <p> ISQVE AMENS ANIMI et amator et barbarus. Sane nomen esse ostendit ponendo genetivum.
            AMARO aspero, ut «hostis amare, quid increpitas?».</p>
        </div2>

        
<div2 n="204"><head>[schol. 204]</head>

          <p> MEDIA INTER NVMINA DIVVM ac si diceret ‘diis testibus’, ut Sallustius «quam
            mediusfidius veram licet mecum recognoscas».</p>
        </div2>

        
<div2 n="205"><head>[schol. 205]</head>

          <p> SVPPLEX ORASSE SVPINIS partim precatur, unde ait ‘supplex’; partim conqueritur, unde
            ait ‘orasse’, id est dixisse; hinc et oratores dicimus.</p>
        </div2>

        
<div2 n="206"><head>[schol. 206]</head>

          <p> MAVRVSIA Maura; nam protentio est.</p>
        </div2>

        
<div2 n="207"><head>[schol. 207]</head>

          <p> NVNC EPVLATA dum in epulis est; nam eum deseruit participium. Et bene ‘nunc’ dixit;
            officia enim in deos, licet aeternam habeant gratiam, tamen in praesenti plus valent.
            Semper autem Iovi propter hospitalitatem libatur. Et bene conqueritur, quia humanas res
            ne tum quidem curat, cum ei tribuitur honos sacrificii. LENAEVM Bacchicum; nam Liber
            ‘Lenaeus’ dicitur, quia lacubus praeest, qui et Graece <foreign xml:lang="grc">
              ληνοί</foreign> dicuntur; nam cum sit Graecum, a mentis delenimento non potest
            accipi.</p>
        </div2>

        
<div2 n="209"><head>[schol. 209]</head>

          <p> NEQVIQVAM HORREMVS quia non iudicio hoc facis. CAECIQVE IGNES non quia non videntur,
            sed quorum origo non apparet. Alii enim de ventis dicunt fieri, alii de nubibus, alii de
            aëre. IN NVBIBVS ac si diceret, non ex te; Iuvenalis «nec ventorum rabie sed iratus
            cadat in terras et iudicet ignis».</p>
        </div2>

        
<div2 n="211"><head>[schol. 211]</head>

          <p> FEMINA invidia a sexu. Et iam incipit specialis conquestio. Est autem ordo: femina
            errans, quae in nostris finibus urbem posuit.</p>
        </div2>

        
<div2 n="212"><head>[schol. 212]</head>

          <p> PRETIO ut ostendat eam nec meruisse per gratiam nec invasisse virtute. Et si vendidit,
            quid conqueritur? Scilicet vel defraudatus per corium, vel de nuptiarum promissione.
            LITVS ut et supra diximus, terram mari vicinam. Modo etiam infertilem vult
            ostendere.</p>
        </div2>

        
<div2 n="213"><head>[schol. 213]</head>

          <p> LOCI LEGES DEDIMVS aut quam tributariam fecimus, aut cui ideo concessimus civitatem,
            ut in nostrum veniret matrimonium. NOSTRA pro ‘mea’. Est autem nobilium hic sermo;
            Numanus «en qui nostra sibi bello conubia poscunt». Sallustius «nos in tanta
            doctissimorum copia».</p>
        </div2>

        
<div2 n="214"><head>[schol. 214]</head>

          <p> DOMINVM ut superius «liceat Phrygio servire marito». Est autem de iure, quasi per
            coëmptionem. PARIS similis Paridi, iniuria a persona. Et bene ‘Paris’ quasi qui sustulit
            pactam. Sic Iuvenalis «et calvo serviret Roma Neroni». SEMIVIRO COMITATV ut «o vere
            Phrygiae! Neque enim Phryges».</p>
        </div2>

        
<div2 n="216"><head>[schol. 216]</head>

          <p> MAEONIA MITRA Lydia; nam utebantur et Phryges et Lydi mitra, hoc est incurvo pilleo,
            de quo pendebat etiam buccarum tegimen. CRINEMQVE MADENTEM SVBNIXVS crinem unguentatum
            subnixum habens.</p>
        </div2>

        
<div2 n="217"><head>[schol. 217]</head>

          <p> RAPTO POTITVR stupro fruitur; nam proprie raptus est inlicitus coitus. Nec enim hic
            rapuerat.</p>
        </div2>

        
<div2 n="218"><head>[schol. 218]</head>

          <p> TEMPLIS QVIPPE TVIS FERIMVS ac si diceret ‘non mirum si haec patimur te colentes’.
            FOVEMVS INANEM aut quia frustra te credimus mundi esse rectorem aut quia me tuum filium
            esse confido. ‘Fovemus’ autem quasi in se infirmam.</p>
        </div2>

        
<div2 n="220"><head>[schol. 220]</head>

          <p> OCVLOSQVE AD MOENIA TORSIT REGIA ut inde pellat Aenean. Nec videatur esse contrarium
            quod turbantur omnia Iove Africam respiciente; nam utrumque a turpi liberat fama.</p>
        </div2>

        
<div2 n="223"><head>[schol. 223]</head>

          <p> VOCA ZEPHYROS aut quibus Aeneas naviget, unde est «nec zephyros audis spirare
            secundos», aut qui vehant Mercurium, ut «ventosque secabat», item «rapido pariter cum
            flamine portant».</p>
        </div2>

        
<div2 n="224"><head>[schol. 224]</head>

          <p> TYRIA CARTHAGINE pro ‘Carthagini’; et, pro adverbio in loco, de loco posuit; sic
            Horatius «Roma Tibur amem, ventosus Tibure Romam» pro ‘Tiburi’.</p>
        </div2>

        
<div2 n="225"><head>[schol. 225]</head>

          <p> EXPECTAT moratur, deterit tempus.</p>
        </div2>

        
<div2 n="227"><head>[schol. 227]</head>

          <p> NON ILLVM NOBIS <foreign xml:lang="grc">κατὰ τὸ σιωπώμενον</foreign> intellegimus.
            PVLCHERRIMA epitheton perpetuum, nec ad praesens negotium pertinens.</p>
        </div2>

        
<div2 n="228"><head>[schol. 228]</head>

          <p> GRAIVMQVE IDEO BIS VINDICAT ARMIS alii dicunt ‘bis’ semel a Diomedis singulari
            certamine, in quo a Diomede percussus est saxo - Iuvenalis «vel quo Tydides percussit
            pondere coxam Aeneae» - et item in excidio, sicut legimus «descendo ac ducente deo».
            Alii dicunt propter Diomedis et Achillis certamina singularia. Sed quando cum Achille
            dimicavit, a Neptuno liberatus est. Potest tamen quod pro ea factum est dicens «et potes
            in totidem classes convertere nymphas». Potest etiam alter sensus esse; nam Troia antea
            ab Hercule, qui et ipse Graecus fuit, capta est, ut intellegamus iam tunc Aeneam natum
            fuisse; nec enim multum tempus interfuit, cum constet Priamo tunc ab Hercule imperium
            traditum.</p>
        </div2>

        
<div2 n="229"><head>[schol. 229]</head>

          <p> GRAVIDAM IMPERIIS unde multi imperatores possent creari, ut «hinc populum late regem».
            Ideo autem ‘gravida’ ablativo iungitur quia etiam ‘gravis illa re’ dicimus, unde est
            huius origo sermonis; sic Plautus in Amphitryone «uxor tua non puero, sed peste gravida
            est». BELLOQVE FREMENTEM exceptis temporibus quibus a Latino regebatur, ut «longa
            populos in pace regebat»; nam alias bellicosa fuit Italia.</p>
        </div2>

        
<div2 n="231"><head>[schol. 231]</head>

          <p> PRODERET modo ‘protenderet’, hoc est ‘propagaret’. ‘Propago’ autem si genus
            significet, ‘pro’ brevis est, ut «sit Romana potens Itala virtute propago»; si de arbore
            dicas, producitur ‘pro’, ut «flexos propaginis arcus exspectant». ‘Prodere’ sane
            significat et decipere, ut «unius ob iram prodimur». Et est in infinitum haec glossula
            polysemos.</p>
        </div2>

        
<div2 n="233"><head>[schol. 233]</head>

          <p> SVPER SVA LAVDE pro sua laude. Et Graecum est schema; sic enim Demosthenes <foreign xml:lang="grc">
              ὑπὲρ τοῦ στεφάνου</foreign>, id est ‘pro corona’. MOLITVR praeparat,
            exercet.</p>
        </div2>

        
<div2 n="234"><head>[schol. 234]</head>

          <p> ASCANIONE propter illud quod frequenter diximus, ipsi imperium deberi. Ideo autem hoc
            adserit poeta, ut laudando Iulum Caesarem laudet, quia ab eo originem ducit, ut «Iulius
            a magno demissum nomen Iulo». ROMANAS INVIDET ARCES honestior elocutio est si addamus
            quam rem invidemus, ut «Liber pampineas invidit collibus umbras».</p>
        </div2>

        
<div2 n="235"><head>[schol. 235]</head>

          <p> INIMICA IN GENTE praeoccupat quasi praescius.</p>
        </div2>

        
<div2 n="236"><head>[schol. 236]</head>

          <p> PROLEM AVSONIAM ut in sexto «nunc age Dardaniam prolem quae deinde sequatur
            gloria».</p>
        </div2>

        
<div2 n="237"><head>[schol. 237]</head>

          <p> HAEC SVMMA EST id est ‘mei praecepti collectio’. Iuvenalis «in summa, non Maurus erat
            neque Sarmata».</p>
        </div2>

        
<div2 n="238"><head>[schol. 238]</head>

          <p> PARERE PARABAT non respondet quasi numen inferius, sed dictis obtemperat.</p>
        </div2>

        
<div2 n="239"><head>[schol. 239]</head>

          <p> TALARIA NECTIT Mercurius ideo dicitur habere pennas, quia citius ab omnibus planetis
            in ortum suum recurrit; unde et velox et errans inducitur, ut «quos ignis caeli
            Cyllenius erret in orbes».</p>
        </div2>

        
<div2 n="242"><head>[schol. 242]</head>

          <p> TVM VIRGAM CAPIT id est caduceum, quod primo Apollo habuit et donavit Mercurio, lyra
            sibi tradita; sic Horatius «fraternaque umerum lyra». Huius autem virgae haec ratio est.
            Mercurius et orationis deus dicitur et interpres deorum; unde virga serpentes dividit,
            id est venena. Nam bellantes interpretum oratione sedantur. Vnde secundum Livium legati
            pacis ‘caduceatores’ dicuntur; sicut enim per fetiales bella indicebantur, ita pax per
            caduceatores fiebat. <foreign xml:lang="grc">Ἑρμῆς</foreign> autem Graece dicitur
              <foreign xml:lang="grc">ἀπὸ τῆϛ ἑρμηνείας</foreign>, Latine interpres. ANIMAS pro
            ‘umbras’ secundum poeticum morem. Animae enim in caelo sunt, ut «visa dehinc caelo
            facies delapsa parentis». huius autem rei ratio alterius est scientiae.</p>
        </div2>

        
<div2 n="244"><head>[schol. 244]</head>

          <p> LVMINA MORTE RESIGNAT claudit, perturbat. Est et aliud quod physici dicunt, pupillas,
            quas in oculis videmus, morituros ante triduum non habere; quibus non visis est summa
            desperatio. Hoc ergo dicit ‘resignat’, hoc est ‘aufert signa luminibus’.</p>
        </div2>

        
<div2 n="245"><head>[schol. 245]</head>

          <p> TRANAT transvolat, ut «nare per aestatem liquidam suspexeris agmen».</p>
        </div2>

        
<div2 n="246"><head>[schol. 246]</head>

          <p> APICEM ET LATERA bene ei quae sunt hominis dat; nam rex fuit qui, cum audisset oraculo
            cavendum esse a Iovis filio et timore nullum susciperet, a Perseo in montem conversus
            est viso Gorgonis capite, eo quod illum noluit suscipere. Vt autem in primo diximus,
            peritus astrologiae fuit; nam et Herculem docuit. Sane Latine ‘Telamo’ dicitur, sicut
            Nilus Melo.</p>
        </div2>

        
<div2 n="247"><head>[schol. 247]</head>

          <p> FVLCIT sustinet; nam altus est nimis.</p>
        </div2>

        
<div2 n="250"><head>[schol. 250]</head>

          <p> NIX ‘nivis’ facit; sed verbum ‘ninguit’ non hinc venit, sed ab eo quod est ‘haec
            ninguis’ et ‘hae ningues’; Lucretius «albas effundere ningues». ‘Ninguit’ autem prima
            persona caret et secunda, quia non est in nostro arbitrio.</p>
        </div2>

        
<div2 n="251"><head>[schol. 251]</head>

          <p> PRAECIPITANT ut «nox umida caelo praecipitat». SENIS aut propter aetatem aut adlusit
            ad nives, ut «gelidus canis cum montibus umor liquitur».</p>
        </div2>

        
<div2 n="252"><head>[schol. 252]</head>

          <p> PARIBVS ALIS leni volatu, ut «dixit et in caelum paribus se sustulit alis». CYLLENIVS
            aut ab avia, unde paulo post «Cyllenia proles», aut a Cyllene, Arcadiae monte, ubi
            dicitur esse nutritus.</p>
        </div2>

        
<div2 n="253"><head>[schol. 253]</head>

          <p> TOTO CORPORE uno impetu excussus. Sic Lucanus «nec se tellure cadaver paulatim per
            membra levat terraque repulsum est erectumque semel».</p>
        </div2>

        
<div2 n="254"><head>[schol. 254]</head>

          <p> AVI SIMILIS incongruum heroo credidit carmini, si mergum diceret. Vt alibi ciconiam
            per periphrasin posuit, «candida venit avis longis invisa colubris»; sic est et «testa
            cum ardente viderent scintillare oleum».</p>
        </div2>

        
<div2 n="257"><head>[schol. 257]</head>

          <p> LITVS HARENOSVM AD LIBYAE bene ‘harenosum’ addidit; nam in Libya erat, sed non in
            harenosa. Mauritania enim aspera et silvestris est.</p>
        </div2>

        
<div2 n="258"><head>[schol. 258]</head>

          <p> MATERNO AB AVO per Maiam, Atlantis filiam.</p>
        </div2>

        
<div2 n="259"><head>[schol. 259]</head>

          <p> MAGALIA Afrorum casas. Et ‘mapalia’ idem significant; sed ‘magalia’ ‘ma’ producit,
            ‘mapalia’ vero corripit, ut «et raris habitata mapalia tectis».</p>
        </div2>

        
<div2 n="261"><head>[schol. 261]</head>

          <p> IASPIDE FVLVA pro ‘viridi’, ut «fulvaque caput nectentur oliva». Dicit etiam Plinius
            in Naturali Historia multa esse iaspidum genera, in quibus etiam fulvum commemorat.</p>
        </div2>

        
<div2 n="262"><head>[schol. 262]</head>

          <p> ENSIS ERAT pro ‘vagina’ posuit. Et multi iaspidem volunt ad gratiam pertinere. LAENA
            genus vestis. Est autem proprie toga duplex, amictus auguralis.</p>
        </div2>

        
<div2 n="265"><head>[schol. 265]</head>

          <p> INVADIT habitum futurae orationis ostendit. Et notandum non eum tantum nuntii sed
            etiam caduceatoris, id est oratoris, officio fungi; nam et persuadet et nuntiat.</p>
        </div2>

        
<div2 n="266"><head>[schol. 266]</head>

          <p> VXORIVS uxori serviens, Horatius «uxorius amnis».</p>
        </div2>

        
<div2 n="268"><head>[schol. 268]</head>

          <p> IPSE dat dictis auctoritatem, ut «quae Phoebo pater omnipotens». CLARO DEMITTIT OLYMPO
            Olympus quasi <foreign xml:lang="grc">ὁλολαμπὴς</foreign> dictus est sive mons sit
            Macedoniae, qui dicitur esse diversorium deorum, sive caelum; unde addidit ‘claro’, ut
            «Plemyrium undosum». Accentus sane Graecus tunc potest esse si sit Graeca declinatio, ut
            ‘Olympos Olympon’. Nam Latina ‘Olympi’.</p>
        </div2>

        
<div2 n="269"><head>[schol. 269]</head>

          <p> TORQVET regit, sustinet, ut «cuncta tuo qui bella, pater, sub numine torques». NVMINE
            autem est aut ‘nutu’ aut ‘potestate’.</p>
        </div2>

        
<div2 n="270"><head>[schol. 270]</head>

          <p> HAEC quae dicturus est; nam supra dicta ex se dixerat.</p>
        </div2>

        
<div2 n="271"><head>[schol. 271]</head>

          <p> TERIS per neglegentiam tempora consumis. Sallustius «ibi triennio frustra trito».</p>
        </div2>

        
<div2 n="274"><head>[schol. 274]</head>

          <p> SVRGENTEM crescentem, ut «surgentem in cornua cervum», item «surgentemque novae
            Carthaginis arcem».</p>
        </div2>

        
<div2 n="276"><head>[schol. 276]</head>

          <p> DEBENTVR honestius plurali numero respondit. CYLLENIVS antonomasivum est pro proprio.
            ORE oratione.</p>
        </div2>

        
<div2 n="277"><head>[schol. 277]</head>

          <p> MORTALES VISVS aut oculis se Aeneae sustulit, aut humanam reliquit effigiem quam
            sumpserat ut ab Aenea posset videri, quod melius est. MEDIO SERMONE atqui exsecutus est
            omnia quae Iuppiter dixerat. Sed sermo est consertio orationis et confabulatio duorum
            vel plurium; medius ergo est sermo cum persona cum qua quis loquitur non respondet, ut
            nunc fecit Aeneas.</p>
        </div2>

        
<div2 n="280"><head>[schol. 280]</head>

          <p> ARRECTAEQVE HORRORE COMAE subaudis ‘sunt’.</p>
        </div2>

        
<div2 n="281"><head>[schol. 281]</head>

          <p> DVLCESQVE RELINQVERE TERRAS minus est ‘quamquam’. Et, ne videatur ingratus, deorum
            excusatur imperio; sic ipse in sexto «sed me iussa deum».</p>
        </div2>

        
<div2 n="283"><head>[schol. 283]</head>

          <p> AMBIRE blanditiis circumvenire. Et ‘ambio illam rem’ dicimus, ut «neu conubiis ambire
            Latinum».</p>
        </div2>

        
<div2 n="284"><head>[schol. 284]</head>

          <p> EXORDIA orationem. Sed exordium in duo dividitur, in principium et orationem, sicut in
            rhetoricis legimus.</p>
        </div2>

        
<div2 n="287"><head>[schol. 287]</head>

          <p> ALTERNANTI varia mente tractanti. Et per hoc ostenditur cogitasse eum etiam amorem sed
            praetulisse voluntatem deorum.</p>
        </div2>

        
<div2 n="289"><head>[schol. 289]</head>

          <p> TACITI sine strepitu celantes consilia.</p>
        </div2>

        
<div2 n="290"><head>[schol. 290]</head>

          <p> ARMA PARENT contra impetum iratae forte reginae.</p>
        </div2>

        
<div2 n="291"><head>[schol. 291]</head>

          <p> QVANDO non est temporis, sed significat ‘siquidem’ et est coniunctio ratiocinantis.
            Sane ‘quando’ ‘do’ brevis est naturaliter; sic Serenus «quando flagella ligas ita liga».
            Vergilius usurpat «si quando Thybrim vicinaque Thybridis arva».</p>
        </div2>

        
<div2 n="294"><head>[schol. 294]</head>

          <p> QVIS REBVS DEXTER MODVS qui sit optimus rebus eventus.</p>
        </div2>

        
<div2 n="295"><head>[schol. 295]</head>

          <p> LAETI alacres, festini. FACESSVNT frequentativum est, ut in Georgicis «matris
            praecepta facessit». Alias ‘discedit’ significat, ut Terentius «haec hinc facessat, tu
            molestus ne sies».</p>
        </div2>

        
<div2 n="297"><head>[schol. 297]</head>

          <p> PRAESENSIT ac si diceret ‘antequam ille moliretur’. Et nimia in hoc vis amantis
            exprimitur.</p>
        </div2>

        
<div2 n="298"><head>[schol. 298]</head>

          <p> OMNIA TVTA deest ‘etiam’; et est exaggeratio. EADEM FAMA quae et Iarbae
            nuntiaverat.</p>
        </div2>

        
<div2 n="299"><head>[schol. 299]</head>

          <p> CVRSVMQVE PARARI navigationem, ut «ni teneant cursus».</p>
        </div2>

        
<div2 n="300"><head>[schol. 300]</head>

          <p> INOPS ANIMI sine animo, sine consilio.</p>
        </div2>

        
<div2 n="301"><head>[schol. 301]</head>

          <p> BACCHATVR furit more Bacchantum. Et bene uno sermone praeoccupavit futuram
            comparationem.</p>
        </div2>

        
<div2 n="302"><head>[schol. 302]</head>

          <p> THYIAS Baccha; nam sicut a Baccho Bacchae, sic et a Thyoneo Thyiades dicuntur.
            ‘Commotis’ autem ‘sacris’ ideo dixit, quia in sacrorum renovatione commovebantur
            simulacra, unde Horatius «non ego te candide Bassareu invitum quatiam». TRIETERICA
            triennalia; Liberi enim sacra tertio quoque anno innovabantur. Sane sciendum ‘orgia’
            apud Graecos dici sacra omnia, sicut apud Latinos ‘caerimoniae’ dicuntur; sed iam
            abusive sacra Liberi ‘orgia’ vocantur, vel <foreign xml:lang="grc">ἀπὸ τῶν
              ὀρέων</foreign>.</p>
        </div2>

        
<div2 n="303"><head>[schol. 303]</head>

          <p> NOCTVRNVSQVE nocte celebratus; unde ipsa sacra ‘nyctelia’ dicebantur, quae populus
            Romanus exclusit causa turpitudinis. CITHAERON autem mons est, ex quo clamor veluti
            numinis Bacchas vocabat.</p>
        </div2>

        
<div2 n="305"><head>[schol. 305]</head>

          <p> DISSIMVLARE ETIAM satis artificiosa allocutio; nam et sibi consulit sub facie
            utilitatis Aeneae. ‘Dissimulare’ autem ideo, ac si diceret ‘ita rem pudendam cogitas ut
            eam fateri nolis’; supra enim dixerat «quae rebus sit causa novandis dissimulent».</p>
        </div2>

        
<div2 n="307"><head>[schol. 307]</head>

          <p> DATA DEXTERA foedus amicitiarum.</p>
        </div2>

        
<div2 n="309"><head>[schol. 309]</head>

          <p> HIBERNO SIDERE non hieme sed hiemali sidere, aut propter quod ait supra «dum pelago
            desaevit hiemps et aquosus Orion». Ergo aut ‘tempore’, ut «quo sidere terram vertere,
            Maecenas», aut re vera ‘sidere’ propter Orionem.</p>
        </div2>

        
<div2 n="311"><head>[schol. 311]</head>

          <p> CRVDELIS etiam in te odio mei; sic Lucanus de Caesare «saevitia est voluisse mori».
            DOMOSQVE IGNOTAS ac si diceret ‘Carthago iam tibi nota est, licet et hic aliena sint
            arva’.</p>
        </div2>

        
<div2 n="312"><head>[schol. 312]</head>

          <p> TROIA ANTIQVA MANERET ‘si’ deest; et quasi per interrogationem intellegendum.</p>
        </div2>

        
<div2 n="314"><head>[schol. 314]</head>

          <p> MENE FVGIS adhuc aperte non vult inputare beneficia, sicut paulo post irata.</p>
        </div2>

        
<div2 n="315"><head>[schol. 315]</head>

          <p> NIHIL IPSA RELIQVI non pudorem, non regnum.</p>
        </div2>

        
<div2 n="316"><head>[schol. 316]</head>

          <p> INCEPTOS HYMENAEOS qui novitate sunt dulces.</p>
        </div2>

        
<div2 n="318"><head>[schol. 318]</head>

          <p> DVLCE MEVM tegit rem inhonestam; sic Terentius «seu tibi morigera fuit in rebus
            omnibus».</p>
        </div2>

        
<div2 n="320"><head>[schol. 320]</head>

          <p> TYRANNI nihil intererat apud maiores inter regem et tyrannum, ut «pars mihi pacis erit
            dextram tetigisse tyranni».</p>
        </div2>

        
<div2 n="323"><head>[schol. 323]</head>

          <p> FAMA PRIOR quae melior fuit sine dubio. HOSPES Aeneas et hospes fuerat et maritus, sed
            modo maritum se negat, hospitem confitetur; unde nunc Dido hoc dicit ‘cui me deseris
            hospes, quoniam hoc solum nomen restat de coniuge’, hoc est ‘superest’. Alii ‘restat’
            intellegunt ‘resistit’, id est ‘contrarium tibi est’. Non nulli dicunt ‘hoc solum nomen
            quoniam superest, ut te coniugem dicam’. Dicitur autem ingenti adfectu hos versus
            pronuntiasse, cum privatim paucis praesentibus recitaret Augusto; nam recitavit voce
            optima primum libros tertium et quartum.</p>
        </div2>

        
<div2 n="327"><head>[schol. 327]</head>

          <p> SALTEM ‘vel hoc’. Est autem sermo tractus a captivis, qui cum tenerentur ab hostibus
            dicebant ‘sublatis omnibus, salutem concede’. Inde per synaeresin hic natus est sermo,
            ut in contemptu rerum multarum petituri aliquid ‘saltem’ dicamus.</p>
        </div2>

        
<div2 n="328"><head>[schol. 328]</head>

          <p> ANTE FVGAM SVBOLES et amatorie et amare; nam haec fugam dicit, quam ille nominat
            profectionem. Amor autem ex filii desiderio conprobatur. SI QVIS MIHI bene iterat
            ‘mihi’. Et secundum ius loquitur; nam ubi non est iustum matrimonium, liberi matrem
            sequuntur.</p>
        </div2>

        
<div2 n="329"><head>[schol. 329]</head>

          <p> QVI TE TAMEN ORE REFERRET aut sic dixit quasi amatrix, ut supra de Ascanio «infandum
            si fallere possit amorem», aut illud dicit ‘optarem filium similem vultui, non moribus
            tuis’.</p>
        </div2>

        
<div2 n="331"><head>[schol. 331]</head>

          <p> IOVIS MONITIS bene praescribit, ne ei det impietatem. Sane et ‘haec monita’ dicimus,
            ut «Carmentis nymphae monita et deus auctor Apollo», et ‘hos monitus’, ut Persius «hos
            pueris monitus patres infundere lippos». IMMOTA TENEBAT LVMINA physicum enim est ut
            qualitatem animi ex oculorum aut corporis stabilitate aut mobilitate noscamus. Ergo modo
            vult ostendere Aenean a proposito non esse deviaturum.</p>
        </div2>

        
<div2 n="333"><head>[schol. 333]</head>

          <p> EGO TE QVAE PLVRIMA FANDO controversia est plena, in qua et purgat obiecta, removens a
            se crimen ingrati, et veniali utitur statu, profectionem suam retorquens in voluntatem
            deorum. Habet etiam finem; nam purgat obiectam fugam nomine profectionis.</p>
        </div2>

        
<div2 n="335"><head>[schol. 335]</head>

          <p> PROMERITAM praestitisse, bene gessisse; et est sermo de his qui per contrarium magis
            lucent: Terentius «ita me velim ames promerentem pater», id est bene agentem. Et
            congruit, ut praestet qui bene agit; contra alibi «quid commerui aut peccavi, pater?» id
            est quid male egi? MEMINISSE PIGEBIT ELISSAE ‘memini’ et ‘illius rei’ dicimus, ut hoc
            loco, et ‘memini illam rem’, ut «numeros memini, si verba tenerem».</p>
        </div2>

        
<div2 n="336"><head>[schol. 336]</head>

          <p> DVM MEMOR IPSE MEI de futuro dixit et congrue; nam ‘piget’ ad futurum spectat, ‘pudet’
            ad praeteritum. Et licet paene una sit significatio, tamen dicimus ‘piget me illud
            facere’, ‘pudet fecisse’; unde interdum, praecipue a Sallustio, simul ponuntur.</p>
        </div2>

        
<div2 n="337"><head>[schol. 337]</head>

          <p> PRO RE PAVCA LOQVAR remoto ingrati crimine descendit ad causam. NEQVE EGO HANC
            ‘profectionem’ subaudis; nam posteriori non potest iungi, ne sit confessio.</p>
        </div2>

        
<div2 n="339"><head>[schol. 339]</head>

          <p> PRAETENDI TAEDAS probat non esse matrimonium. AVT HAEC IN FOEDERA VENI aut matrimonii,
            et iungendum est superiori, aut certe ad posteriora pertinet et hoc dicit ‘non ad hoc
            veni, ut hic morarer’, sicut et nunc probat «me si fata meis paterentur ducere vitam»,
            et dixit in primo «quae me cumque vocant terrae». Ergo ‘veni’ ‘consensi’, hoc est ‘non
            ad haec consensi foedera, ut cum vellem discedere, non liceret’.</p>
        </div2>

        
<div2 n="340"><head>[schol. 340]</head>

          <p> MEIS AVSPICIIS argumentatur a necessitate. Et ‘auspiciis’ ideo, quia maiores omnia
            auspicato gerebant; ergo ‘auspiciis’ ‘dispositionibus’.</p>
        </div2>

        
<div2 n="341"><head>[schol. 341]</head>

          <p> SPONTE MEA modo nomen est; nam et genus et casum habet. Sic et ‘mane’, cum ei et genus
            et casus addiitur, nomen est, ut «dum mane novum, dum gramina canent». Sic est et «forte
            sua Libycis tempestas appulit oris». Alias adverbia sunt. Verum autem dicit, non sua
            sponte; nam supra legimus «hos cape fatorum comites», item «diversas quaerere terras
            auguriis agimur divum».</p>
        </div2>

        
<div2 n="344"><head>[schol. 344]</head>

          <p> RECIDIVA post casum restituta.</p>
        </div2>

        
<div2 n="345"><head>[schol. 345]</head>

          <p> GRYNAEVS APOLLO Clazomenae civitas est Asiae; unde Horatius «dives agebat Clazomenis».
            Iuxta hanc nemus est Gryneum, ubi Apollo colitur. Inde ergo nunc epitheton dedit, licet
            in Delo acceperit oraculum.</p>
        </div2>

        
<div2 n="346"><head>[schol. 346]</head>

          <p> LYCIAE SORTES nec hinc accepit responsum, sed sic dixit ‘Lyciae’ ac si diceret
            Apollineae.</p>
        </div2>

        
<div2 n="347"><head>[schol. 347]</head>

          <p> HIC AMOR, HAEC PATRIA EST eo, inquit, desiderio per voluntatem deorum circa Italiam
            teneor quo possem circa Troiam. Et ad illud spectat quod dixit «Troia per undosum
            peteretur classibus aequor».</p>
        </div2>

        
<div2 n="350"><head>[schol. 350]</head>

          <p> ET NOS FAS ‘nobis fas’ dicimus, sed hoc loco non est iungenda elocutio, ne sit vitium;
            nam legimus «fas mihi Graiorum sacrata resolvere iura». Sed hoc dicit: ‘fas est etiam
            nos extera regna requirere’.</p>
        </div2>

        
<div2 n="352"><head>[schol. 352]</head>

          <p> NOX OPERIT TERRAS a verisimili, ideo tempus posuit. QVOTIENS autem hoc est, per
            unamquamque noctem.</p>
        </div2>

        
<div2 n="353"><head>[schol. 353]</head>

          <p> IN SOMNIS more suo pro ‘in somniis’. TVRBIDA terribilis, quod et umbrae convenit et
            parentis auctoritati.</p>
        </div2>

        
<div2 n="354"><head>[schol. 354]</head>

          <p> ME PVER ASCANIVS amor Ascanii scilicet admonet.</p>
        </div2>

        
<div2 n="355"><head>[schol. 355]</head>

          <p> QVEM longe repetiit, et ad Ascanium rettulit; et, licet excusetur, tamen <foreign xml:lang="grc">
              σολοικοφανές</foreign> est.</p>
        </div2>

        
<div2 n="356"><head>[schol. 356]</head>

          <p> INTERPRES DIVVM <foreign xml:lang="grc">Ἑρμῆς</foreign> expressit verbum de verbo. AB
            IPSO id est ‘magno’, ut supra «ipse deum tibi me claro dimittit Olympo».</p>
        </div2>

        
<div2 n="357"><head>[schol. 357]</head>

          <p> VTRVMQVE CAPVT meum et tuum, aut Iovis et Mercurii, aut meum et Ascanii. CELERES
            MANDATA PER AVRAS ut supra «celeres defer mea dicta per auras».</p>
        </div2>

        
<div2 n="358"><head>[schol. 358]</head>

          <p> MANIFESTO IN LVMINE aut ‘claro’, aut in nimbo, cuius maius est lumen; sic Lucanus
            «postquam se lumine vero implevit».</p>
        </div2>

        
<div2 n="359"><head>[schol. 359]</head>

          <p> HIS AVRIBVS HAVSI accepi; et est pleonasmos.</p>
        </div2>

        
<div2 n="361"><head>[schol. 361]</head>

          <p> SEQVOR ut «Italiam sequimur fugientem».</p>
        </div2>

        
<div2 n="362"><head>[schol. 362]</head>

          <p> IAMDVDVM ab initio orationis. AVERSA irata: ut «diva solo fixos oculos aversa
            tenebat».</p>
        </div2>

        
<div2 n="364"><head>[schol. 364]</head>

          <p> LVMINIBVS TACITIS ipsa tacita, ut «tacitumque obsedit limen Amatae», pro ‘ipsa
            tacita’. Sequitur autem invectio, quae semper statu caret.</p>
        </div2>

        
<div2 n="365"><head>[schol. 365]</head>

          <p> NEC TIBI DIVA PARENS non est sola in Aenean vituperatio, sed etiam in se obiurgatio,
            quia dixerat «credo equidem, nec vana fides, genus esse deorum»; unde nunc dicit
            «generis nec Dardanus auctor».</p>
        </div2>

        
<div2 n="366"><head>[schol. 366]</head>

          <p> PERFIDE amantum verbo eum increpat; sic supra «dissimulare etiam sperasti,
            perfide?».</p>
        </div2>

        
<div2 n="367"><head>[schol. 367]</head>

          <p> CAVCASVS mons Scythiae inhospitalis. HYRCANAEQVE TIGRES Arabicae; nam Hyrcania silva
            est Arabiae. Et notandum relictis mediis conparationibus eum augmenta fecisse; nam post
            deos non homines sed saxa intulit.</p>
        </div2>

        
<div2 n="368"><head>[schol. 368]</head>

          <p> QVID DISSIMVLO? tacitae quaestioni occurrit, ne quis eius nimiam iracundiam
            reprehenderet dicens Aenean posse mitigari forsitan precibus.</p>
        </div2>

        
<div2 n="370"><head>[schol. 370]</head>

          <p> MISERATVS AMANTEM ‘miseratus’ accusativum regit, ut hoc loco, ‘misereor’ genetivum, ut
            «miserere animi non digna ferentis».</p>
        </div2>

        
<div2 n="371"><head>[schol. 371]</head>

          <p> QVAE QVIBVS ANTEFERAM amphibolia: ‘quid prius, quid posterius dicam?’. NEC MAXIMA IVNO
            aut in Iunonem male dictum est, ut eam non esse maximam dicat, sicut etiam in Iovem; nam
            convicium est, quod eum Saturnium dicit, hoc est nocentem. Aut certe iungitur, ut ‘nec
            Iuno aspicit nec Iuppiter’.</p>
        </div2>

        
<div2 n="373"><head>[schol. 373]</head>

          <p> NVSQVAM TVTA FIDES hoc est, nec apud rem nec apud hominem; Terentius «quid credas, aut
            cui credas?» et declamavit per contrarium; nam omnis fides tuta est; ‘haec’ ait ‘nusquam
            tuta’. EIECTVM naufragum; legimus enim «huc pauci vestris adnavimus oris». Et est
            separandum. LITORE EGENTEM id est ‘egentem litoris’, ut «hospitio prohibemur
            harenae».</p>
        </div2>

        
<div2 n="374"><head>[schol. 374]</head>

          <p> REGNI IN PARTE ut «ac dominum Aenean in regna recepit», quod Iarbas queritur.</p>
        </div2>

        
<div2 n="375"><head>[schol. 375]</head>

          <p> AMISSAM CLASSEM subaudis ‘renovavi’.</p>
        </div2>

        
<div2 n="376"><head>[schol. 376]</head>

          <p> FVRIIS INCENSA FEROR quia multa erat in deos locutura. Et bona praemittitur excusatio;
            nam numina non credere curare mortalia et ab his non sperare furoris est; subiungit enim
            ‘si quid pia numina possunt’.</p>
        </div2>

        
<div2 n="377"><head>[schol. 377]</head>

          <p> NVNC LYCIAE SORTES inrisio est honesta satis, cum his verbis fit quibus laus praemissa
            est, ut «et nobis idem Alcimedon duo pocula fecit», «necdum illis labra admovi, sed
            condita servo»; scimus autem Aenean superius haec verba dixisse.</p>
        </div2>

        
<div2 n="379"><head>[schol. 379]</head>

          <p> QVIETOS SOLLICITAT Cicero in libris de deorum natura triplicem de his dicit esse
            opinionem: deos non esse, cuius rei auctor apud Athenas exustus est; esse et nihil
            curare, ut Epicurei; esse et curare, ut Stoici, secundum quos paulo post «si quid pia
            numina possunt». Nam modo secundum Epicureos ait «ea cura quietos».</p>
        </div2>

        
<div2 n="380"><head>[schol. 380]</head>

          <p> REFELLO redarguo.</p>
        </div2>

        
<div2 n="381"><head>[schol. 381]</head>

          <p> I, SEQVERE ITALIAM VENTIS satis artificiosa prohibitio, quae fit per concessionem;
            quae tamen ne non intellecta sit persuasio, permiscenda sunt aliqua quae vetent
            latenter, ut ‘ventis’ ‘per undas’; sic Terentius «profundat, perdat, pereat; nihil ad me
            attinet».</p>
        </div2>

        
<div2 n="382"><head>[schol. 382]</head>

          <p> MEDIIS SCOPVLIS aut ‘manifestis’, ut «medioque ex hoste recepi», aut illa saxa dicit
            quae sunt inter Africam et Sardiniam Siciliamque.</p>
        </div2>

        
<div2 n="383"><head>[schol. 383]</head>

          <p> HAVSVRVM luiturum, daturum. DIDO potest et vocativus esse et accusativus.</p>
        </div2>

        
<div2 n="384"><head>[schol. 384]</head>

          <p> SEQVAR ATRIS IGNIBVS ABSENS alii ‘furiarum facibus’ dicunt, hoc est ‘invocatas tibi
            immittam Diras’; alii ‘sociorum’, ut paulo post «ferte citi flammas». Melius tamen est
            ut secundum Vrbanum accipiamus «atris ignibus» ‘rogalibus’, qui visi tempestatem
            significant, ut Aeneae, sicut in quinto legimus, contigit; hoc ergo nunc quod factura
            est dicit, id est ‘occidam me et rogalibus te persequar flammis’. ‘Absens’ quasi
            ‘mortua’. ‘Rogalibus’ autem mali ominis, quod ‘atris’ dixit; legimus et in Horatio
            «nigrorumque memor dum licet ignium».</p>
        </div2>

        
<div2 n="385"><head>[schol. 385]</head>

          <p> ANIMA SEDVXERIT ARTVS hypallage pro ‘animam artubus seduxerit’.</p>
        </div2>

        
<div2 n="386"><head>[schol. 386]</head>

          <p> OMNIBVS VMBRA LOCIS ADERO dicunt physici biothanatorum animas non recipi in originem
            suam, nisi vagantes legitimum tempus fati conpleverint; quod poetae ad sepulturam
            transferunt, ut «centum errant annos». Hoc ergo nunc dicit Dido: ‘occisura me ante diem
            sum; vaganti mihi dabis poenas, nam te persequar semper; si autem fuero recepta in
            originem, poenas tuas audiam, quas videre non potero’. Hic ergo sensus est: si
            tempestatem evaseris flammarum rogalium, umbra mea te persequetur; si et hanc evaseris,
            vel recepta audiet famam suppliciorum tuorum.</p>
        </div2>

        
<div2 n="388"><head>[schol. 388]</head>

          <p> MEDIVM SERMONEM propter hoc quod sequitur, «multa metu cunctantem et multa parantem
            dicere».</p>
        </div2>

        
<div2 n="391"><head>[schol. 391]</head>

          <p> SVSCIPIVNT FAMVLAE subaudis ‘eam’.</p>
        </div2>

        
<div2 n="397"><head>[schol. 397]</head>

          <p> TVM VERO TEVCRI INCVMBVNT regis praesentia; sic in nono «tunc vero incumbunt, urguet
            praesentia Turni».</p>
        </div2>

        
<div2 n="399"><head>[schol. 399]</head>

          <p> FRONDENTESQVE FERVNT REMOS non qui erant, sed qui esse poterant, ut «quos ego sim
            totiens iam dedignata maritos».</p>
        </div2>

        
<div2 n="400"><head>[schol. 400]</head>

          <p> FVGAE STVDIO celeris profectionis, ut «ille volans simul arva fuga simul aequora
            verrit».</p>
        </div2>

        
<div2 n="401"><head>[schol. 401]</head>

          <p> CERNAS honesta figura si rem tertiae personae in secundam referas, ut ‘si quis
            cernat’.</p>
        </div2>

        
<div2 n="402"><head>[schol. 402]</head>

          <p> FORMICAE ad studium respicit comparatio hoc loco. Et notandum cautelam exprimi per
            hanc comparationem; Horatius «parvula, nam exemplo est, magni formica laboris»,
            Iuvenalis «formica tandem quidam expavere magistra». Sane ‘formica’ dicta est ab eo quod
            micas ferat. FARRIS solum nomen est quod ‘r’ geminet in genetivo; monadicon est ergo,
            sicut ‘sol’. Item ‘cor cordis’ solum in ‘dis’ mittit genetivum; item ‘s’ geminat ‘as
            assis’. Et haec carent exemplis.</p>
        </div2>

        
<div2 n="403"><head>[schol. 403]</head>

          <p> CVM POPVLANT antique dixit; nam hoc verbum apud veteres activum fuit, nunc tantum
            deponens est. HIEMIS MEMORES Horatius «quae, simul inversum contristat Aquarius annum,
            non usquam prorepit».</p>
        </div2>

        
<div2 n="404"><head>[schol. 404]</head>

          <p> IT NIGRVM CAMPIS AGMEN hemistichium Ennii de elephantis dictum, quo ante Accius usus
            est de Indis.</p>
        </div2>

        
<div2 n="405"><head>[schol. 405]</head>

          <p> CALLE ANGVSTO ‘callis’ est semita tenuior, callo pecorum praedurata; ‘semita’ est
            semis via, unde et semita dicta est; ‘via’ est actus dimidius, qua potest ire vehiculum;
            nam ‘actus’ duo carpenta capit propter euntium et venientium vehiculorum occursum.
            GRANDIA TRVDVNT quae portare non possunt.</p>
        </div2>

        
<div2 n="407"><head>[schol. 407]</head>

          <p> MORAS tardas, morantes.</p>
        </div2>

        
<div2 n="409"><head>[schol. 409]</head>

          <p> FERVERE LATE infinitus hic a tertia est coniugatione, id est a ‘fervo fervis’; nam
            secundae coniugationis verba, perdito ‘e’ quod habent ante ‘o’, in tertiam migrant, ut
            ‘ferveo fervo’, ‘fulgeo fulgo’. Hinc est «fervere Leucaten auroque effulgere fluctus».
            Sic etiam Horatius «vade, vale, cave ne titubes mandataque frangas»; nam ‘cave’ ‘ve’
            longa est, nec vocalis sequitur, ut in Vergilio «‘vale, vale’, inquit, ‘Iolla’». Sed
            dicimus a tertia esse coniugatione imperativum, ut ‘cavo cavis’; hinc etiam Catullus
            ‘cavere’ dixit.</p>
        </div2>

        
<div2 n="410"><head>[schol. 410]</head>

          <p> ARCE EX SVMMA regum enim fuit habitare in arcibus propter tutelam. Denique Romae
            Valerius, cum in Esquiliis domum haberet altissimam, invidiae causa eam complanavit.
            Item Augustus post Actiacum bellum Palatium ex suo praecepto aedificatum, cum esset
            domus privata, donavit rei publicae.</p>
        </div2>

        
<div2 n="411"><head>[schol. 411]</head>

          <p> TANTIS CLAMORIBVS nautarum scilicet.</p>
        </div2>

        
<div2 n="412"><head>[schol. 412]</head>

          <p> IMPROBE AMOR exclamatio a poeta contra amorem. Et hoc est quod Horatius dicit «hoc
            amet, hoc spernat promissi carminis auctor». Tale est et illud in tertio «auri sacra
            fames», id est cupiditas; nam et illic amoris est increpatio, qui secundum philosophos
            omnium generalis est rerum. Hinc est quod apud inferos Eriphyla inter amantes
            commemoratur, quae monile concupierat.</p>
        </div2>

        
<div2 n="413"><head>[schol. 413]</head>

          <p> IRE ITERVM IN LACRIMAS hinc est amoris inprobitas, quae lacrimis cogit rogare dudum
            superbam. Est autem speciosa elocutio ‘pergit in lacrimas’. PRECANDO ‘precando’
            ‘cantando’. In hoc modo ‘do’ naturaliter brevis est; sic Terentianus «ut vitae dubius
            varios renovando dolores». Plerumque tamen a Vergilio producitur, ut «cantando tu
            illum», item «cantando rumpitur anguis».</p>
        </div2>

        
<div2 n="414"><head>[schol. 414]</head>

          <p> SVMMITTERE AMORI ac si diceret ‘non Aeneae’; aut certe Aenean amorem vocavit.</p>
        </div2>

        
<div2 n="415"><head>[schol. 415]</head>

          <p> NEQVID INEXPERTVM FRVSTRA MORITVRA RELINQVAT frustra rogabat, non spe inpetrandi sed
            ne esset quod sibi posset inputare si non rogasset, quamquam frustra rogaret. Et
            ‘frustra’ ex iudicio poetae dictum est; sic Sallustius «falso queritur de natura sua
            genus humanum», ut supra «hoc amet, hoc spernat promissi carminis auctor».</p>
        </div2>

        
<div2 n="416"><head>[schol. 416]</head>

          <p> PROPERARI LITORE CIRCVM circum litus; nam postposita praepositio et accentum mutavit
            et suas perdidit vires. ‘Properari’ autem inpersonale est.</p>
        </div2>

        
<div2 n="418"><head>[schol. 418]</head>

          <p> ET LAETI NAVTAE id est minime timentes.</p>
        </div2>

        
<div2 n="419"><head>[schol. 419]</head>

          <p> SPERARE DOLOREM pro ‘timere’. Et est acyrologia, nam speramus bona, timemus adversa.
            Hoc autem dicit: si scirem abiturum Aenean, non tantum diligerem; si non dilexissem,
            minus dolerem. SI POTVI autem pro ‘si potuissem’. Et sic est dictum, ut «omnia praecepi
            atque animo mecum ante peregi»; ac si diceret ‘nihil mihi novum contigit’.</p>
        </div2>

        
<div2 n="421"><head>[schol. 421]</head>

          <p> MIHI pro me exsequere.</p>
        </div2>

        
<div2 n="422"><head>[schol. 422]</head>

          <p> COLERE colebat, infinitus pro indicativo.</p>
        </div2>

        
<div2 n="423"><head>[schol. 423]</head>

          <p> MOLLES ADITVS faciles, ut «et quae mollissima fandi tempora».</p>
        </div2>

        
<div2 n="424"><head>[schol. 424]</head>

          <p> HOSTEM SVPERBVM postquam ex aperto denegavit se Carthagini esse mansurum.</p>
        </div2>

        
<div2 n="426"><head>[schol. 426]</head>

          <p> AVLIDE IVRAVI Aulis insula est in qua coniurarunt Graeci se non ante reversuros quam
            Troia caperetur. Et est sensus illud spectans «scio me Danais e classibus unum».
            ‘Aulide’ autem aut ‘in Aulide’ aut pro ‘Aulidi’. AD PERGAMA in Pergama, id est contra
            Pergama.</p>
        </div2>

        
<div2 n="427"><head>[schol. 427]</head>

          <p> ANCHISAE CINERES MANESVE REVELLI quod dicitur ex oraculo fecisse Diomedes et secum
            eius ossa portasse, quae postea reddidit Aeneae, cum multa adversa perferret; hinc est
            «salvete recepti nequiquam cineres». Sciendum sane Varronem dicere Diomedem eruta
            Anchisae ossa filio reddidisse, Catonem autem adfirmare quod Anchises ad Italiam venit.
            Tanta est inter ipsos varietas et historiarum confusio. REVELLI non ‘revulsi’; nam
            ‘velli’ et ‘revelli’ dicimus. ‘Vulsus’ vero et ‘revulsus’ usurpatum est tantum in
            participiis contra naturam.</p>
        </div2>

        
<div2 n="429"><head>[schol. 429]</head>

          <p> QVO RVIT properat sine respectu salutis; nam hoc dicit, ‘quod peto etiam ipsi
            prodest’; amoris scilicet inpatientia.</p>
        </div2>

        
<div2 n="430"><head>[schol. 430]</head>

          <p> FERENTES bene flantes, propitios.</p>
        </div2>

        
<div2 n="431"><head>[schol. 431]</head>

          <p> QVOD PRODIDIT quod decepit. Et bene; ad diruptionem enim coniugii inmutata voluntas
            sufficit.</p>
        </div2>

        
<div2 n="432"><head>[schol. 432]</head>

          <p> PVLCHRO VT LATIO CAREAT quod illi pulchrum videtur. Sic est illud «o tantum libeat
            mecum tibi sordida rura», quae tibi sic videntur.</p>
        </div2>

        
<div2 n="433"><head>[schol. 433]</head>

          <p> TEMPVS INANE PETO sine officio coeundi; nam ‘sine beneficio’ non procedit, cum spatium
            petat et requiem.</p>
        </div2>

        
<div2 n="434"><head>[schol. 434]</head>

          <p> DVM MEA ME VICTAM D. F. D. ‘mea fortuna’ id est ‘adversa’, ut «hac Troiana tenus
            fuerit Fortuna secuta»; ex eo statu in quo est fortunam dixit. ‘Doceat’ autem ‘dolere’
            illud est quia non habet in adversis patientiam nisi qui dolere consuevit; hoc ergo
            petit, ut ei praestetur tempus per quod discat adversa perferre.</p>
        </div2>

        
<div2 n="435"><head>[schol. 435]</head>

          <p> ORO VENIAM beneficium, ut «orantes veniam». MISERERE SORORIS genetivum tantum
            regit.</p>
        </div2>

        
<div2 n="436"><head>[schol. 436]</head>

          <p> QVAM MIHI CVM DEDERIS CVMVLATAM MORTE REMITTAM sensus est: quod beneficium cum mihi
            cumulatum dederis, sola morte derelinquam. Et hic intellectus est melior, ‘quam mihi cum
            dederis cumulatam’; quam lectionem Tucca et Varius probant. Nam male quidam legunt ‘quam
            mihi cum dederit’, id est Aeneas, ‘cumulata morte relinquam’, et volunt intellegi
            ‘acceptum ab illo beneficium morte cumulabo et sic relinquam’, ut amantes dicere
            consuerunt, ut «aërii specula de montis in undas deferar; extremum hoc munus morientis
            habeto»; nam si eam odio habet Aeneas, restat ut eius morte laetetur. Sed non procedit;
            nemo enim dicit ‘veniam cumulata’, sed ‘cumulatam’.</p>
        </div2>

        
<div2 n="438"><head>[schol. 438]</head>

          <p> FERTQVE REFERTQVE non ab Aenea, qui nihil dicit, sed a Didone fert et refert, id est
            iterum portat.</p>
        </div2>

        
<div2 n="439"><head>[schol. 439]</head>

          <p> VOCES VLLAS TRACTABILIS AVDIT cur mitis non audit? Quasi mirum est, recusat dicendo
            «fata obstant placidasque viri deus obstruit aures».</p>
        </div2>

        
<div2 n="440"><head>[schol. 440]</head>

          <p> DEVS Iuppiter scilicet, unde et supra Dido ait ‘Saturnius’.</p>
        </div2>

        
<div2 n="442"><head>[schol. 442]</head>

          <p> ALPINI BOREAE flantes de Alpibus, quae Gallorum lingua alti montes vocantur. NVNC HINC
            NVNC ILLINC sicut Aeneas ab Anna et Didone.</p>
        </div2>

        
<div2 n="443"><head>[schol. 443]</head>

          <p> IT STRIDOR ad dolorem Aeneae pertinet, de quo ait «magno persentit pectore curas».
            ALTE iugiter, diu.</p>
        </div2>

        
<div2 n="444"><head>[schol. 444]</head>

          <p> CONSTERNVNT implent, ut «strata iacent passim sua quaeque sub arbore poma». FRONDES
            sicut lacrimae Aeneae.</p>
        </div2>

        
<div2 n="445"><head>[schol. 445]</head>

          <p> HAERET SCOPVLIS sicut ille in consilio perseverat.</p>
        </div2>

        
<div2 n="446"><head>[schol. 446]</head>

          <p> TANTVM RADICE IN TARTARA TENDIT secundum physicos, qui dicunt parem esse altitudinem
            radicum et arborum.</p>
        </div2>

        
<div2 n="449"><head>[schol. 449]</head>

          <p> LACRIMAE INANES quia «mens immota manet».</p>
        </div2>

        
<div2 n="450"><head>[schol. 450]</head>

          <p> TVM VERO post desperationem. EXTERRITA praecipitata, turbata.</p>
        </div2>

        
<div2 n="451"><head>[schol. 451]</head>

          <p> MORTEM ORAT pro ‘desiderat’, ut «mortemque miserrimus opto»; aut certe ideo ‘orat’,
            quia consecrata fuit nec mori poterat nisi soluta consecratione. CAELI CONVEXA incurva
            caeli.</p>
        </div2>

        
<div2 n="453"><head>[schol. 453]</head>

          <p> TVRICREMIS cremantibus tura.</p>
        </div2>

        
<div2 n="456"><head>[schol. 456]</head>

          <p> HOC VISVM hoc quod viderat nulli dixit. Quid est ‘nulli’? Ne sorori quidem, cui fuerat
            de amore confessa.</p>
        </div2>

        
<div2 n="458"><head>[schol. 458]</head>

          <p> CONIVGIS ANTIQVI aut prioris aut cari. MIRO QVOD HONORE COLEBAT exhibendo ea quae
            circa vivos solent fieri. Moris enim fuerat ut nubentes puellae, simul venissent ad
            limen mariti, postes antequam ingrederentur,ornarent laneis vittis, unde ait ‘velleribus
            niveis’, et oleo ungerent, unde uxores dictae sunt, quasi unxores.</p>
        </div2>

        
<div2 n="459"><head>[schol. 459]</head>

          <p> FESTA FRONDE divina, tamquam numen coleret. Sane hoc loco latenter quam supra diximus
            tangit historiam; nam si amabat Aeneam, utique non coleret extinctum maritum.</p>
        </div2>

        
<div2 n="461"><head>[schol. 461]</head>

          <p> VISA VIRI non enim erant vera, ut supra. NOX CVM TERRAS OBSCVRA a verisimili.</p>
        </div2>

        
<div2 n="462"><head>[schol. 462]</head>

          <p> SOLA BVBO ‘sola’ contra genus posuit. Lucanus «et laetae iurantur aves bubone
            sinistro», item Ovidius «infandus bubo». Et hoc est in usu; sed Vergilius mutavit,
            referens ad avem. Plerumque enim genus relicta specialitate a generali sumimus, ut si
            dicas ‘bona turdus’ referendo ad avem; item si dicamus ‘prima est a’, id est littera,
            cum ‘a’ sit neutri generis. FERALI CARMINE bene hoc addidit. Non enim omni modo malum
            est bubonis omen, sed cum cantat. Cantus autem eius aut fletum imitatur aut gemitum;
            tacens ostendit felicitatem. Omnes enim aves oscines malae, praepetes bonae sunt; vel
            econtra malae praepetes, oscines bonae sunt.</p>
        </div2>

        
<div2 n="464"><head>[schol. 464]</head>

          <p> PRIORVM legitur et ‘piorum’; sed illuc spectat «heu vatum ignarae mentes! quid vota
            furentem».</p>
        </div2>

        
<div2 n="465"><head>[schol. 465]</head>

          <p> HORRIFICANT horrorem incutiunt.</p>
        </div2>

        
<div2 n="466"><head>[schol. 466]</head>

          <p> IN SOMNIS pro ‘insomniis’, id est vigiliis. SEMPERQVE RELINQVI per omnes noctes
            navigare videbatur Aeneas, quasi eam semper desereret.</p>
        </div2>

        
<div2 n="467"><head>[schol. 467]</head>

          <p> INCOMITATA quod ferale, id est mortiferum omen est, et praecipue regibus.</p>
        </div2>

        
<div2 n="469"><head>[schol. 469]</head>

          <p> AGMINA PENTHEVS aut impetus aut secundum Vrbanum agmina serpentium. Pentheus autem
            secundum tragoediam Pacuvii furuit etiam ipse.</p>
        </div2>

        
<div2 n="471"><head>[schol. 471]</head>

          <p> SCAENIS AGITATVS famosus, celebratus tragoediis. Et ‘agitatus’ quia et furuit et
            multae sunt de eo tragoediae, quasi ‘frequenter actus’.</p>
        </div2>

        
<div2 n="472"><head>[schol. 472]</head>

          <p> ARMATAM MATREM causam ipsam furoris.</p>
        </div2>

        
<div2 n="473"><head>[schol. 473]</head>

          <p> SEDENT IN LIMINE DIRAE a Pacuvio Orestes inducitur Pyladis admonitu propter vitandas
            furias ingressus Apollinis templum; unde cum vellet exire, invadebatur a furiis; hinc
            ergo est ‘sedent in limine’.</p>
        </div2>

        
<div2 n="478"><head>[schol. 478]</head>

          <p> VIAM rationem. GRATARE gratulare, suscipe gaudium pro sorore; sic enim dicimus ‘grator
            tibi honorem’.</p>
        </div2>

        
<div2 n="479"><head>[schol. 479]</head>

          <p> EVM Aeneam, quem ut notum noluit dicere.</p>
        </div2>

        
<div2 n="480"><head>[schol. 480]</head>

          <p> OCEANI FINEM IVXTA finem Oceani nullus novit, sed initium; quod et ipsum potest finis
            videri, aliunde sumpto principio.</p>
        </div2>

        
<div2 n="481"><head>[schol. 481]</head>

          <p> AETHIOPVM Aethiopiae duae sunt, una circa ortum solis, altera circa occasum in
            Mauritania, quam nunc dicit. Et dicta Aethiopia a colore populorum, quos solis vicinitas
            torret. ATLAS nullum nomen Graecum ‘ns’ terminatur.</p>
        </div2>

        
<div2 n="482"><head>[schol. 482]</head>

          <p> TORQVET sustinet. STELLIS APTVM satis perite loquitur; nam ‘aptum’ ‘coniunctum’ dicit
              <foreign xml:lang="grc">ἀπὸ τοῦ ἅπτεσθαι</foreign>, non ‘insignitum stellis’; axis
            enim non habet stellas, qui est medius inter septemtriones, unde et Graece <foreign xml:lang="grc">
              ἄναστρος</foreign> dicitur. Septemtriones autem non occidere axis
            vicinitas facit, non quia in axe sunt.</p>
        </div2>

        
<div2 n="483"><head>[schol. 483]</head>

          <p> HINC MIHI MASSYLAE GENTIS MONSTRATA ‘monstrata’ ‘praedicta’; quae est oriundo Massyla,
            aliquando horti Hesperidum sacerdos, nunc habitans circa Atlantem. Nam aliter non
            procedit. Massylia enim mediterranea est; Berenicis civitas Libyae, unde haud longe
            horti sunt Hesperidum; ‘Atlas’ vero ‘maximus’ in Mauritania est.</p>
        </div2>

        
<div2 n="484"><head>[schol. 484]</head>

          <p> HESPERIDVM TEMPLI CVSTOS Hesperides, Atlantis filiae nymphae, secundum fabulam hortum
            habuerunt in quo erant mala aurea Veneri consecrata, quae Hercules, missus ab Eurystheo,
            occiso pervigili dracone sustulit. Re vera autem nobiles fuerunt puellae, quarum greges
            abegit Hercules occiso eorum custode; unde mala fingitur sustulisse, hoc est oves; nam
              <foreign xml:lang="grc">μῆλα</foreign> dicuntur, unde <foreign xml:lang="grc">
              μηλονόμος</foreign> dicitur pastor ovium.</p>
        </div2>

        
<div2 n="486"><head>[schol. 486]</head>

          <p> SOPORIFERVMQVE PAPAVER incongrue videtur positum ut soporifera species pervigili detur
            draconi. Sed dicimus variam vim praebere victum diversis animalibus; nam salices
            hominibus amarae sunt, dulces capellis, ut «et salices carpetis amaras», scilicet
            hominibus. Item cicutae secundum Lucretium hominibus venenosae sunt, cum pingues reddant
            capellas. Ergo et papaver, licet det hominibus somnum, draconi adimit forsitan; et est
            excusatio. Potest tamen melior esse sensus si «servabat in arbore ramos» plena sit
            distinctio, sequentia vero sic accipiamus ‘haec se promittit carminibus curas solvere,
            spargens umida mella soporiferumque papaver’, id est ‘miscens’, ut Cicero «et spargere
            venena didicerunt». Nec incongrue ad amaritudinem amoris mel adhibet, ad oblivionem
            papaver.</p>
        </div2>

        
<div2 n="489"><head>[schol. 489]</head>

          <p> SISTERE AQVAM FLVVIIS ET VERTERE SIDERA RETRO quanto magis poterit Aeneam ab incepto
            retorquere.</p>
        </div2>

        
<div2 n="490"><head>[schol. 490]</head>

          <p> MVGIRE VIDEBIS videbit quis, ut «migrantes cernas».</p>
        </div2>

        
<div2 n="492"><head>[schol. 492]</head>

          <p> TESTOR CARA DEOS quia, cum multa sacra Romani susciperent, semper magica damnarunt;
            ideo excusat.</p>
        </div2>

        
<div2 n="493"><head>[schol. 493]</head>

          <p> ACCINGIER praeparari. ‘Accingier’ autem, ut ad infinitum addatur ‘er’, ratio efficit
            metri; nam, cum in eo ultima sit longa, addita ‘er’ syllaba brevis fit, ut ‘audiri
            audirier’.</p>
        </div2>

        
<div2 n="494"><head>[schol. 494]</head>

          <p> TV SECRETA sine arbitris. Et est bona elocutio rem loci vel temporis ad personam
            transferre, ut ‘nocturnus venit’, ‘secretus fecit’. PYRAM sub specie sacrificii
            praeparat mortis exequias.</p>
        </div2>

        
<div2 n="495"><head>[schol. 495]</head>

          <p> ET ARMA gladium dicit abusive; nam est paulo post «ensemque relictum». Proprie enim
            arma sunt quae armos tegunt.</p>
        </div2>

        
<div2 n="496"><head>[schol. 496]</head>

          <p> IMPIVS qui gladium reliquit furenti. Hoc autem tractum est de Homero, qui dicit
            gladium Aiaci datum ab Hectore et Hectori ab Aiace balteum, quae eis exitio fuerunt; nam
            alter tractus est balteo, alter se donato telo interemit. EXVVIAS vestes Aeneae, quem
            hostem dixerat supra «i, soror, atque hostem supplex adfare superbum»; item «dulces
            exuviae».</p>
        </div2>

        
<div2 n="497"><head>[schol. 497]</head>

          <p> QVO PERII propter extinctum pudorem.</p>
        </div2>

        
<div2 n="500"><head>[schol. 500]</head>

          <p> PRAETEXERE praevelare, abscondere.</p>
        </div2>

        
<div2 n="501"><head>[schol. 501]</head>

          <p> TANTOS FVRORES quantos cogitabat Dido.</p>
        </div2>

        
<div2 n="502"><head>[schol. 502]</head>

          <p> GRAVIORA TIMET QVAM MORTE SYCHAEI aut ‘quam’ detrahimus et stat elocutio, aut
            subaudimus ‘graviora timet posse contingere’.</p>
        </div2>

        
<div2 n="504"><head>[schol. 504]</head>

          <p> AT REGINA PYRA notatus est hic versus; vitiosa enim est elocutio quae habet exitus
            similes, licet sit casuum dissimilitudo.</p>
        </div2>

        
<div2 n="506"><head>[schol. 506]</head>

          <p> INTENDITQVE LOCVM SERTIS ligat, ut «et stupea vincula collo intendunt». Et est
            hypallage: ‘intendit serta per locum’.</p>
        </div2>

        
<div2 n="507"><head>[schol. 507]</head>

          <p> FVNEREA cupresso; nam et supra dicta ligna ad funus pertinent, ut «procumbunt piceae
            sonat icta securibus ilex».</p>
        </div2>

        
<div2 n="508"><head>[schol. 508]</head>

          <p> EFFIGIEMQVE TORO LOCAT exprimitur amoris affectus, quod etiam in morte amati imagini
            volebat esse coniuncta, ut paulo post «natumque patremque cum genere extinxem, memet
            super ipsa dedissem». HAVD IGNARA FVTVRI memor suae dispositionis.</p>
        </div2>

        
<div2 n="510"><head>[schol. 510]</head>

          <p> TER CENTVM TONAT ORE DEOS non ‘tercentum deos’ sed ‘tonat ter centum numina Hecates’;
            unde Hecate dicta est, <foreign xml:lang="grc">ἑκατὸν</foreign>, id est centum
            potestates habens. ‘Tonat’ autem perite dixit; in aliquibus enim sacris imitabantur
            tonitrua. EREBVM inferorum profunditatem.</p>
        </div2>

        
<div2 n="511"><head>[schol. 511]</head>

          <p> TRIA VIRGINIS ORA DIANAE iteratio est: Lunae, Dianae, Proserpinae.</p>
        </div2>

        
<div2 n="512"><head>[schol. 512]</head>

          <p> SIMVLATOS FONTIS AVERNI in sacris, ut supra diximus, quae exhiberi non poterant
            simulabantur, et erant pro veris. Bene autem de Averno, per quem descensus ad inferos
            dicitur.</p>
        </div2>

        
<div2 n="513"><head>[schol. 513]</head>

          <p> FALCIBVS ET MESSAE AD LVNAM QVAERVNTVR AENIS herbae enim secundum rationem lunae
            tolluntur; nec omnes eodem modo: unde perite et ‘aenis falcibus’ dixit, quia aliae
            velluntur, aliae inciduntur. Et ‘ad lunam’ non ad noctem, sed ad lunae
            observationem.</p>
        </div2>

        
<div2 n="514"><head>[schol. 514]</head>

          <p> PUBENTES autem quia aliae siccae, aliae viridiores leguntur. Et sciendum inter homines
            et herbas esse reciprocam translationem; sic enim ‘pubentem herbam’ dicimus, quemadmodum
            ‘florem aetatis’. NIGRI CVM LACTE VENENI ‘nigri’ aut ‘noxii’, quia nigri fiunt homines
            post venenum, aut certe illud est, quia sunt herbae nigri lactis, id est suci. Dicunt
            autem per periphrasin agreste papaver significari.</p>
        </div2>

        
<div2 n="516"><head>[schol. 516]</head>

          <p> ET MATRI PRAEREPTVS AMOR secundum Plinium qui dicit in Naturali Historia pullos
            equinos habere in fronte quandam carnem, quam eis statim natis adimit mater; quam si
            quis forte praeripuerit, odit pullum et lac ei denegat. Iuvenalis «cui totam tremuli
            frontem Caesonia pulli infudit». Et merito suspicantur amorem creari ex carne, sine qua
            mater non alit ex se creatum.</p>
        </div2>

        
<div2 n="517"><head>[schol. 517]</head>

          <p> IPSA MOLA farre et sale. Ordo autem est: ipsa Dido mola et piis manibus, id est puris,
            deos testatur.</p>
        </div2>

        
<div2 n="518"><head>[schol. 518]</head>

          <p> VNVM EXVTA PEDEM quia id agitur, ut et ista solvatur et inplicetur Aeneas. IN VESTE
            RECINCTA quia, ut supra diximus, in sacris nihil solet esse religatum, praecipue eius
            quae amore vult solvi.</p>
        </div2>

        
<div2 n="519"><head>[schol. 519]</head>

          <p> CONSCIA FATI SIDERA id est planetas, in quibus fatorum ratio continetur.</p>
        </div2>

        
<div2 n="520"><head>[schol. 520]</head>

          <p> SI QVOD NON AEQVO FOEDERE AMANTIS CVRAE NVMEN HABET ordo est: tunc numen precatur, si
            quod curae habet amantes non aequo foedere. ‘Si quod’ autem bene dubitat utrum res malae
            habeant praepositas potestates. Sensus autem hic est: <del>[aut]</del>
            <foreign xml:lang="grc">Ἀντέρωτα</foreign> invocabat, contrarium Cupidini, qui amores
            resolvit aut certe cui curae est iniquus amor, scilicet ut inplicet non amantem.</p>
        </div2>

        
<div2 n="521"><head>[schol. 521]</head>

          <p> IVSTVMQVE MEMORQVE ut expugnetur qui est causa discordiae.</p>
        </div2>

        
<div2 n="522"><head>[schol. 522]</head>

          <p> NOX ERAT protenditur ista descriptio ad exaggerationem vigiliarum Didonis.</p>
        </div2>

        
<div2 n="523"><head>[schol. 523]</head>

          <p> SILVAEQVE secundum eos qui dicunt omnia quae crescunt animalia esse.</p>
        </div2>

        
<div2 n="524"><head>[schol. 524]</head>

          <p> AEQVORA elementa etiam animalia esse voluerunt; unde est in septimo «aethera mulcebant
            cantu».</p>
        </div2>

        
<div2 n="525"><head>[schol. 525]</head>

          <p> TACET AGER ea quae in agris sunt.</p>
        </div2>

        
<div2 n="530"><head>[schol. 530]</head>

          <p> OCVLISVE AVT PECTORE NOCTEM ACCIPIT quia potest aliud esse sine alio, ut si quis
            dormiens mente turbetur.</p>
        </div2>

        
<div2 n="531"><head>[schol. 531]</head>

          <p> RESVRGENS SAEVIT AMOR gravior enim est cum resurgit; sententia quasi generalis.</p>
        </div2>

        
<div2 n="533"><head>[schol. 533]</head>

          <p> ADEO scilicet furuit; ut in hoc proposito permaneret vitandae sine dubio lucis.</p>
        </div2>

        
<div2 n="534"><head>[schol. 534]</head>

          <p> EN QVID AGO ‘en’ ‘ecce’. Et quasi demonstrantis particula est, per quam intellegimus
            eam multa cogitasse et sic prorupisse ‘ecce, quid actura sum?’. Est autem comicum
            principium, nec incongrue amatrici datum. Sic Terentius «quid igitur faciam?»; nam haec
            coniunctio multa eum cogitasse significat. RVRSVS duo significat: frequenter ‘iterum’,
            raro ‘vicissim’, id est mutuo, ut hoc loco.</p>
        </div2>

        
<div2 n="535"><head>[schol. 535]</head>

          <p> NOMADVMQVE PETAM invidia a personis: ‘petam mulier et regina nomadas?’, id est
            ‘vagos’.</p>
        </div2>

        
<div2 n="536"><head>[schol. 536]</head>

          <p> MARITOS futuros scilicet. Est autem elocutio ‘dedignor illam rem’.</p>
        </div2>

        
<div2 n="537"><head>[schol. 537]</head>

          <p> VLTIMA IVSSA aut intellegimus Aenean ei obtulisse navigandi facultatem, aut «Teucrum
            iussa» non quae ipsi iusserant sed quae eis a Iove iussa sunt, ut «naviget, haec summa
            est».</p>
        </div2>

        
<div2 n="538"><head>[schol. 538]</head>

          <p> QVIANE <unclear/> re vera; et est una pars orationis.</p>
        </div2>

        
<div2 n="539"><head>[schol. 539]</head>

          <p> STAT permanet.</p>
        </div2>

        
<div2 n="543"><head>[schol. 543]</head>

          <p> NAVTAS non Troianos; nam iniuriose dixit ‘nautas’, id est adsuetos laboribus. OVANTES
            laetantes. Abusive; nam proprie ovatio est minor triumphus. Qui enim ovationem meretur,
            et uno equo utitur et a plebeis vel ab equitibus Romanis deducitur ad Capitolium et de
            ovibus sacrificat, unde et ‘ovatio’; qui autem triumphat, albis equis utitur quattuor et
            senatu praeeunte in Capitolio de tauris sacrificat.</p>
        </div2>

        
<div2 n="545"><head>[schol. 545]</head>

          <p> VIX VRBE REVELLI aut ‘mox’, id est ‘paulo ante’, ut «vix e conspectu», aut re vera
            ‘vix’, ut diximus supra; nam nulla ratione dimitterent patriam, nisi eos aut odium
            Pygmalionis coegisset aut timor, ut «conveniunt quibus aut odium crudele tyranni aut
            metus acer erat».</p>
        </div2>

        
<div2 n="547"><head>[schol. 547]</head>

          <p> QVIN MORERE ‘quin’ ‘immo’. Et bene omnis eius intentio tendit ad mortem; nam si procos
            rogare turpe est, solam sequi inpossibile et inhonestum, Tyrios trahere difficile, sola
            mors superest.</p>
        </div2>

        
<div2 n="548"><head>[schol. 548]</head>

          <p> TV LACRIMIS EVICTA MEIS bene totum ei inputat, sed cum excusatione, quae Aeneae
            nuptias suasit, sed victa lacrimis, ut «sinum lacrimis implevit obortis. Anna refert».
            TV PRIMA FVRENTEM Vrbanus hoc dividit, licet alii iungant, et vult hunc esse sensum: tu
            persuasisti ut nuberem, victa lacrimis meis. Tu etiam nunc me his oneras malis; nam me
            olim occidissem nisi te deserere formidarem.</p>
        </div2>

        
<div2 n="549"><head>[schol. 549]</head>

          <p> OBICIS HOSTI ‘ob’ naturaliter brevis est, sicut et ‘re’ et ‘ad’, sed plerumque
            producuntur hac ratione: ‘obicio’ ‘reicio’ ‘adicio’ ‘i’ habent vocalem sequentem, quae
            per declinationem potest in consonantis formam transire, ut ‘obieci’ ‘reieci’; ergo
            etiam antequam transeat, interdum fungitur officio consonantis et praecedentem longam
            facit.</p>
        </div2>

        
<div2 n="551"><head>[schol. 551]</head>

          <p> MORE FERAE Plinius in Naturali Historia dicit lyncas post amissos coniuges aliis non
            iungi. Multi ‘fere’ adverbium volunt, ut sit sensus: more scilicet, quo iam viduitatem
            ferre consueverat. ‘Crimen’ autem bene, ut supra «potui succumbere culpae».</p>
        </div2>

        
<div2 n="552"><head>[schol. 552]</head>

          <p> SYCHAEO pro ‘Sychaeio’.</p>
        </div2>

        
<div2 n="554"><head>[schol. 554]</head>

          <p> CERTVS EVNDI indubitabiliter profecturus.</p>
        </div2>

        
<div2 n="555"><head>[schol. 555]</head>

          <p> CARPEBAT SOMNOS hoc est quod et paulo post culpat Mercurius, sed excusatur his rebus:
            nam et certus eundi fuerat et rite cuncta praeparaverat. Aut certe prooeconomia est, ut
            possit videre Mercurium.</p>
        </div2>

        
<div2 n="556"><head>[schol. 556]</head>

          <p> FORMA DEI bene non ‘deus’, sed ‘forma’; raro enim numina sicut sunt possunt videri.
            Vnde et sequitur ‘vultu redeuntis eodem’; nam licet ‘redeuntis’ dicat, id est ‘eius qui
            possit agnosci’, tamen non ‘faciem’ dicit, sed ‘vultum’, qui potest saepe mutari. EODEM
            ‘o’ semper longum est, quia ‘eodem’ ablativus est semper. ‘Eadem’ autem et producit et
            corripit; nam et nominativus est, ut ‘eadem mulier fecit’, et ablativus, ut ‘eadem
            faciente muliere’.</p>
        </div2>

        
<div2 n="557"><head>[schol. 557]</head>

          <p> VISA MONERE EST bene ‘visa’; non enim re vera est.</p>
        </div2>

        
<div2 n="558"><head>[schol. 558]</head>

          <p> OMNIA MERCVRIO SIMILIS aliud enim est idem esse, aliud simile esse; ergo non est
            certus Aeneas. VOCEMQVE quia orationis est deus; Horatius «Mercuri facunde». COLOREMQVE
            ET CRINIS FLAVOS ideo et perustus et flavus Mercurius introducitur, quia satis vicinus
            est soli praeter ceteras stellas.</p>
        </div2>

        
<div2 n="559"><head>[schol. 559]</head>

          <p> ET MEMBRA DECORA IVVENTAE quia palaestrae deus est; Horatius «catus et decorae more
            palaestrae». ‘Iuventae’ autem ‘aetatis’, a ‘iuventa’. Sane figura est: similis membra
            vocemque coloremque.</p>
        </div2>

        
<div2 n="562"><head>[schol. 562]</head>

          <p> ZEPHYROS ventos; de Africa enim Zephyro navigare non poterat.</p>
        </div2>

        
<div2 n="563"><head>[schol. 563]</head>

          <p> NEFAS IN PECTORE VERSAT ne non timeret amatricem, bene addidit ‘certa mori’, item
            ‘varium et mutabile semper femina’.</p>
        </div2>

        
<div2 n="565"><head>[schol. 565]</head>

          <p> PRAECEPS festinus.</p>
        </div2>

        
<div2 n="567"><head>[schol. 567]</head>

          <p> CONLVCERE propter ‘ferte citi flammas’, vel funus.</p>
        </div2>

        
<div2 n="571"><head>[schol. 571]</head>

          <p> VMBRIS ut supra «forma dei».</p>
        </div2>

        
<div2 n="572"><head>[schol. 572]</head>

          <p> CORRIPIT omen est futurae tempestatis.</p>
        </div2>

        
<div2 n="573"><head>[schol. 573]</head>

          <p> PRAECIPITES ut supra Mercurius ‘non fugis hinc praeceps?’.</p>
        </div2>

        
<div2 n="576"><head>[schol. 576]</head>

          <p> ECCE ITERVM STIMVLAT phantasia est ad sociorum terrorem; sic in sexto «deus, ecce
            deus». SANCTE DEORVM aut distingue ‘sancte’, aut secundum Ennium dixit - «respondit Iuno
            Saturnia sancta dearum».</p>
        </div2>

        
<div2 n="577"><head>[schol. 577]</head>

          <p> QVISQVIS ES atqui supra dixit «omnia Mercurio similis»; sed sciendum est secundum
            Tullium in libris De Deorum Natura tres esse Mercurios: superum, terrenum, inferum. Ergo
            ‘quisquis es’ aut quicumque de tribus, aut certe ad Iovem spectat, id est ‘quisquis es
            qui praecipis’, ut in nono «quisquis in arma vocas», cum Irin vidisset, id est
            ‘quicumque Irin misisti’. Plane illud occurrit quod ait «deus aethere missus ab alto»,
            ubi et Iovem conplectitur et supernum Mercurium. Sed potest et hoc loco, ut diximus,
            quasi phantasiam facere propter socios, et «quisquis es» ideo dicere, quia, licet
            viderit, non tamen re vera novit esse Mercurium; unde ait supra et ‘formam’ et ‘vultum’
            et «visa monere est». ITERVM PAREMVS quia iam paruerat praeparatione navigiorum.</p>
        </div2>

        
<div2 n="578"><head>[schol. 578]</head>

          <p> SIDERA CAELO DEXTRA FERAS hoc est ‘ventos’, qui ex ortu siderum aut prosperi aut
            adversi sunt. Sic in Georgicis «praeterea tam sunt Arcturi sidera nobis»; nec enim
            ‘sidera’ dicit re vera, cum Arcturus una sit stella. Ergo ‘dextra sidera’ ‘ventos’ vel
            ‘tempora’.</p>
        </div2>

        
<div2 n="584"><head>[schol. 584]</head>

          <p> PRIMA AVRORA designatio temporis est, non diei descriptio; unde infert «ut primum
            albescere lucem vidit»; sic in duodecimo «cum primum crastina caelo puniceis invecta
            rotis Aurora rubebit». Et bene hanc primum inducit vidisse crepusculum, quae quasi
            amatrix tota vigilaverat nocte; sic in Bucolicis de amatore «nascere praeque diem
            veniens age, Lucifer almum». NOVO LVMINE secundum Epicureos, qui stulte solem de atomis
            dicunt constare et cum die nasci, cum die perire.</p>
        </div2>

        
<div2 n="585"><head>[schol. 585]</head>

          <p> TITHONI CVBILE Tithonus frater Laomedontis fuit. Hunc Aurora amatum in caelum levavit,
            quem longinquitas vitae in cicadam convertit; Horatius «longa Tithonum minuit
            senectus».</p>
        </div2>

        
<div2 n="586"><head>[schol. 586]</head>

          <p> ALBESCERE LVCEM hypallage est; luce enim albescunt omnia, non lux albescit.</p>
        </div2>

        
<div2 n="587"><head>[schol. 587]</head>

          <p> AEQVATIS VELIS feliciter plenis, sine motu aliquo.</p>
        </div2>

        
<div2 n="590"><head>[schol. 590]</head>

          <p> PRO IVPPITER aut irascentis exclamatio est, ut in Terentio «pro supreme Iuppiter»; aut
            certe testatur Iovem, quem in Aeneae invocavit adventu, ut «Iuppiter, hospitibus nam te
            dare iura loquuntur». IBIT ET INLVSERIT ibit et inludet, tempus pro tempore: et sic
            dixit «certantque inludere capto».</p>
        </div2>

        
<div2 n="592"><head>[schol. 592]</head>

          <p> NON ARMA EXPEDIENT furentis haec verba sunt, ut ipsa paulo post «quae mentem insania
            mutat?»; nam haec a sana non procedunt, ut imperet absentibus, ut ‘ite, ferte tela’, cum
            sola sit.</p>
        </div2>

        
<div2 n="593"><head>[schol. 593]</head>

          <p> NAVALIBVS de navalibus, ubi stant naves.</p>
        </div2>

        
<div2 n="595"><head>[schol. 595]</head>

          <p> AVT VBI SVM numquid in coetu sum?</p>
        </div2>

        
<div2 n="597"><head>[schol. 597]</head>

          <p> CVM SCEPTRA DABAS ut «ac dominum Aenean in regna recepit». FIDESQVE subaudi ‘en’ etiam
            in sequentibus; aut certe ‘hic est quem dicunt portare deos’. Sane ‘en’ nominativo
            melius iungitur, ut «en Priamus».</p>
        </div2>

        
<div2 n="602"><head>[schol. 602]</head>

          <p> IPSVM ASCANIVM aut qui est causa navigationis, ut «quem regno Hesperiae fraudo», aut
            ad patris dolorem, ut «qui nati coram me cernere letum fecisti». EPVLANDVM PONERE quod
            fecit Procne occiso Ity filio propter stuprum sororis.</p>
        </div2>

        
<div2 n="604"><head>[schol. 604]</head>

          <p> IN CASTRA classes, ut «nos castra movemus».</p>
        </div2>

        
<div2 n="605"><head>[schol. 605]</head>

          <p> FOROS tabulata navium, ab eo quod incessus ferant. Et est generis masculini, numeri
            tantum pluralis.</p>
        </div2>

        
<div2 n="606"><head>[schol. 606]</head>

          <p> CVM GENERE EXTINXEM morte Aeneae et Ascanii; et est syncope. MEMET SVPER IPSA DEDISSEM
            satis amatorie.</p>
        </div2>

        
<div2 n="607"><head>[schol. 607]</head>

          <p> SOL iam utitur inprecationibus, hoc est devotionibus; unde et ‘devotor’ et ‘devotrix’
            dicitur qui inprecatur. Non autem ‘terrarum flammis’, sed ‘opera terrarum’. Et bene
            invocat Solem, cui supra per numen Liberi sacrificavit.</p>
        </div2>

        
<div2 n="608"><head>[schol. 608]</head>

          <p> INTERPRES CVRARVM aut quas patior, aut generaliter curarum coniugalium interpres, hoc
            est media et conciliatrix; Cicero «quique interpretes corrumpendi iudicii solent esse».
            CONSCIA IVNO siluit rem turpem; sic supra «et pronuba Iuno».</p>
        </div2>

        
<div2 n="609"><head>[schol. 609]</head>

          <p> NOCTVRNIS non triviis, sed per nocturnum tempus. VLVLATA PER VRBES Proserpinam raptam
            a Dite patre Ceres, cum incensis faculis per orbem terrarum requireret, per trivia eam
            vel quadrivia vocabat clamoribus. Vnde permansit in eius sacris ut certis diebus per
            compita a matronis exerceatur ululatus, sicut in Isidis sacris, ubi est imitatio inventi
            Osiridis, quem dilaniatum a Typhone eius fratre uxor Isis per totum orbem requisisse
            narratur; Iuvenalis «plangentis populi currit derisor Anubis». Hecaten autem causa
            invocat ultionis. Vnde etiam Furias vocat, sed usurpative modo ‘Diras’ dixit; nam
            ‘Dirae’ in caelo, ‘Furiae’ in terris, ‘Eumenides’ apud inferos, unde et tres esse
            dicuntur; sed haec nomina confundunt poetae. ‘Vltrix’ vero, hoc est Tisiphone; nam
            Graece <foreign xml:lang="grc">τίσις</foreign> ultio dicitur.</p>
        </div2>

        
<div2 n="610"><head>[schol. 610]</head>

          <p> DII MORIENTIS ELISSAE aut manes dicit: unde est «vos o mihi Manes este boni, quoniam
            superis aversa voluntas»; aut certe <foreign xml:lang="grc">ἀναιρετικοὺς</foreign>
            dicit, id est Martem et Saturnum, qui intercidunt vitae rationem, si radiis suis ortum
            geniturae pulsaverint: Horatius «te Iovis impio tutela Saturno refulgens eripuit
            volucresque fati tardavit alas». Et bene ‘tardavit’, quia necessitas fati impediri
            potest, non penitus eludi; sic Vergilius «nec fata vetabant stare decemque alios Priamum
            superesse per annos».</p>
        </div2>

        
<div2 n="611"><head>[schol. 611]</head>

          <p> MERITVMQVE MALIS ADVERTITE NVMEN quod mali merentur.</p>
        </div2>

        
<div2 n="612"><head>[schol. 612]</head>

          <p> AVDITE PRECES inprecationes dicit; nam non sunt preces, ut paulo post «inprecor arma
            armis».</p>
        </div2>

        
<div2 n="613"><head>[schol. 613]</head>

          <p> ADNARE ut in primo «huc pauci vestris adnavimus oris», id est ‘per tempestatem
            venimus’. Et bono colore futura praedicit.</p>
        </div2>

        
<div2 n="614"><head>[schol. 614]</head>

          <p> FATA IOVIS participium est, non nomen. TERMINVS HAERET si hoc est inmutabile.</p>
        </div2>

        
<div2 n="615"><head>[schol. 615]</head>

          <p> AVDACIS POPVLI Rutulorum, sicut semper inducuntur; alibi «audacis Rutuli ad
            muros».</p>
        </div2>

        
<div2 n="616"><head>[schol. 616]</head>

          <p> FINIBVS EXTORRIS extra suas terras remotus. Et significat quando Evandri et Tarchontis
            petivit auxilium.</p>
        </div2>

        
<div2 n="617"><head>[schol. 617]</head>

          <p> INDIGNA SVORVM FVNERA Pallantis dicit et ceterorum.</p>
        </div2>

        
<div2 n="618"><head>[schol. 618]</head>

          <p> PACIS INIQVAE ut supra diximus, propter perditam linguam, habitum, nomen, quae solet
            victor inponere, sicut postulat Iuno.</p>
        </div2>

        
<div2 n="620"><head>[schol. 620]</head>

          <p> SED CADAT ANTE DIEM Cato dicit iuxta Laurolavinium, cum Aeneae socii praedas agerent,
            proelium commissum, in quo Latinus occisus est, fugit Turnus; et Mezentii auxilio
            conparato victus quidem est ab Aenea, qui tamen in ipso proelio non conparuit. Ascanius
            postea Mezentium interemit. Alii dicunt quod victor Aeneas, cum sacrificaret super
            Numicum fluvium lapsus est et eius nec cadaver inventum est; unde dicit «mediaque
            inhumatus harena». Postea dictus est inter deos receptus. ‘Ante diem’ autem ‘ante fati
            necessitatem’; et bene quod passura est optat Aeneae, ut «sed misera ante diem».</p>
        </div2>

        
<div2 n="621"><head>[schol. 621]</head>

          <p> CVM SANGVINE FVNDO quasi inprecationes ipsas suo consecraret cruore.</p>
        </div2>

        
<div2 n="622"><head>[schol. 622]</head>

          <p> TVM VOS, O TYRII non sunt mandata, sed inprecationes, ut dissentiant omnibus rebus,
            sicut et factum est; nam si mandata sunt, quomodo «genus futurum»?</p>
        </div2>

        
<div2 n="623"><head>[schol. 623]</head>

          <p> EXERCETE id est ‘fatigate’.</p>
        </div2>

        
<div2 n="624"><head>[schol. 624]</head>

          <p> NEC FOEDERA SVNTO quia rupta sunt tertio. ‘Sunto’ autem sint; et fit propter metrum,
            addita ‘o’ tertiae personae numeri pluralis modi indicativi, ut ‘amanto’ ‘docento’
            ‘legunto’, ‘nutriunto’. Vrbanus dicit verbo eum iuris usum propter odia hereditaria.</p>
        </div2>

        
<div2 n="625"><head>[schol. 625]</head>

          <p> EXORIARE exoriatur; et ostendit Hannibalem. EX OSSIBVS secundum Anaxagoran, qui
            homoeomerian dicit, id est omnium membrorum similitudinem, esse in rebus creandis, id
            est ex ossibus, ex sanguine, ex medullis; nam omnia pro parte sui transeunt in
            procreationem. Lucretius «nunc ad Anaxagorae veniamus homoeomerian».</p>
        </div2>

        
<div2 n="628"><head>[schol. 628]</head>

          <p> FLVCTIBVS VNDAS propter illud quod in foederibus cautum est, ut Corsica esset media
            inter Romanos et Carthaginienses.</p>
        </div2>

        
<div2 n="629"><head>[schol. 629]</head>

          <p> PVGNENT IPSIQVE NEPOTES potest et ad civile bellum referri.</p>
        </div2>

        
<div2 n="632"><head>[schol. 632]</head>

          <p> BREVITER festinatione mortis; simul nectit causam morarum et ipsi et sorori.</p>
        </div2>

        
<div2 n="633"><head>[schol. 633]</head>

          <p> HVC SISTE huc adduc, ut «et cum grege sistit ad aram». Hinc et ‘sistatur’ dicimus, id
            est ‘adducatur’; nam ‘stare’ aliud est. Nec aliter possumus dicere quam ‘sta hic’,
            ‘siste huc’. Fallit autem plerumque verbi similitudo, quia dicimus ‘sto’ et ‘sisto’ cum
            diversa significent.</p>
        </div2>

        
<div2 n="635"><head>[schol. 635]</head>

          <p> SPARGERE LYMPHA sacrificantes diis inferis aspergebantur, ut «spargens rore levi et
            ramo felicis olivae», superis abluebantur, ut «donec me flumine vivo abluero»; modo
            autem inferis sacrificat, ut «sacra Iovi Stygio».</p>
        </div2>

        
<div2 n="636"><head>[schol. 636]</head>

          <p> PIACVLA purgationes; alias ‘sacrilegia’.</p>
        </div2>

        
<div2 n="637"><head>[schol. 637]</head>

          <p> SIC VENIAT ne praemitteret aut praecederet. TEGE corona, ut et ipsa tardaret.</p>
        </div2>

        
<div2 n="638"><head>[schol. 638]</head>

          <p> IOVI STYGIO hoc est Plutoni. Et sciendum Stoicos dicere unum esse deum cui nomina
            variantur pro actibus et officiis. Vnde etiam duplicis sexus numina esse dicuntur ut,
            cum in actu sunt, mares sint, feminae, cum patiendi habent naturam; unde est «coniugis
            in gremium laetae descendit». Ab actibus autem vocantur, ut ‘Iuppiter’ iuvans pater;
            ‘Mercurius’ quod mercibus praeest, ‘Liber’ a libertate. Sic ergo et modo Iovem ‘Stygium’
            dicit inferis sacrificatura, ut alibi «Iunoni infernae dictus sacer». Hinc est Iovis
            oratio «caelicolae, mea membra, dei, quos nostra potestas officiis divisa facit». QVAE
            RITE INCEPTA PARAVI ordo est: sacra quae paravi animus est rite perficere.</p>
        </div2>

        
<div2 n="639"><head>[schol. 639]</head>

          <p> CVRIS amoribus.</p>
        </div2>

        
<div2 n="640"><head>[schol. 640]</head>

          <p> DARDANIIQVE ROGVM CAPITIS in quo eius imago fuerat.</p>
        </div2>

        
<div2 n="641"><head>[schol. 641]</head>

          <p> STVDIO ANILI aut pro aetatis possibilitate, aut pro industria qua utuntur
            aniculae.</p>
        </div2>

        
<div2 n="642"><head>[schol. 642]</head>

          <p> AT TREPIDA festina; nam moritura nihil timebat. COEPTIS INMANIBVS EFFERA furiata
            saevis cogitationibus.</p>
        </div2>

        
<div2 n="644"><head>[schol. 644]</head>

          <p> PALLIDA MORTE FVTVRA aut pallidior quam solent homines esse post mortem. aut ‘pallida’
            omine mortis futurae.</p>
        </div2>

        
<div2 n="646"><head>[schol. 646]</head>

          <p> FVRIBVNDA furenti similis.</p>
        </div2>

        
<div2 n="647"><head>[schol. 647]</head>

          <p> NON HOS QVAESITVM MVNVS IN VSVS quem Aeneas non ad hunc usum reliquerat. Et, ut supra
            diximus, secundum Homerum vertitur munus in perniciem. Tale est in Bucolicis «hos illi,
            quod nec bene vertat, mittimus haedos».</p>
        </div2>

        
<div2 n="649"><head>[schol. 649]</head>

          <p> ET MENTE consilio.</p>
        </div2>

        
<div2 n="651"><head>[schol. 651]</head>

          <p> DEVSQVE SINEBANT aut Iuppiter, qui Aenean abscedere conpulit, aut amor, aut necessitas
            fati.</p>
        </div2>

        
<div2 n="653"><head>[schol. 653]</head>

          <p> VIXI excusat vitae abruptionem, quia dicit Plato magna poena adfici animas eorum qui
            vitam ante tempus relinquunt. ET QVEM DEDERAT CVRSVM FORTVNA PEREGI non natura nec
            fatum. Tribus enim humana vita continetur: natura, cui ultra centum et viginti
            solstitiales annos concessum non est; fato, cui nonaginta anni, hoc est tres Saturni
            cursus, exitium creant, nisi forte aliarum stellarum benignitas etiam tertium eius
            superet cursum; fortuna, id est casu, qui ad omnia pertinet quae extrinsecus sunt, ut ad
            ruinam, incendia, naufragia. Bene ergo dixit ‘Fortuna’; sic Cicero in Philippicis «multa
            mihi inminere videbantur praeter naturam praeterque fatum», id est gladii Antonii ex
            casu.</p>
        </div2>

        
<div2 n="654"><head>[schol. 654]</head>

          <p> SVB TERRAS IBIT IMAGO bene ‘imaginem’ dixit. Valde enim quaeritur apud philosophos
            quid illud sit quod inferos petat. Nam tribus constamus: anima, quae superna est et
            originem suam petit; corpore, quod in terra deficit; umbra, quam Lucretius sic
            defininivit, <unclear/> «supra spoliatus lumine aër». Ergo umbra, si ex corpore creatur,
            sine dubio perit cum eo, nec est quicquam reliquum de homine quod inferos petat. Sed
            deprehenderunt esse quoddam simulacrum quod ad nostri corporis effigiem fictum inferos
            petit, et est species corporea quae non potest tangi, sicut ventus; hinc in sexto
            «corpora viva nefas Stygia vectare carina». Hanc autem rem etiam Homerus requirit
            simulacro Herculis apud inferos viso. Et sciendum simulacra haec esse etiam eorum qui
            per apotheosin di facti sunt; unde aut visi esse apud inferos aut illuc descendisse
            dicuntur: Horatius de Libero «te vidit insons Cerberus aureo cornu decorum». Sciendum
            tamen abuti poetas et confuse vel simulacrum vel umbram dicere.</p>
        </div2>

        
<div2 n="655"><head>[schol. 655]</head>

          <p> VRBEM PRAECLARAM STATVI non est contrarium illi loco «pendent opera interrupta»; nam
            licet paululum aliquid superesset, quantum ad ipsam pertinet fecerat, ut «urbemque
            paratam», item paulo post «urbemque tuam». Et re vera civitati quid superest factis
            muris, templo, portu, theatro? MEA MOENIA VIDI a me facta. Et pertinet ad adfectum, ut
            «quam vestrae fecere manus».</p>
        </div2>

        
<div2 n="656"><head>[schol. 656]</head>

          <p> VLTA VIRVM puniendo eius interfectorem; nam ideo addidit «poenas inimico a fratre
            recepi». Et re vera nulla avari maior est poena quam amittere pecuniam propter quam
            commiserat scelus. bene autem ‘recepi’, quasi debitas. Ergo hoc dicit: ‘feci illud et
            illud; felix nimirum fuissem, si tantum Aeneas Carthaginem non veniret’. Alii haec quasi
            per interrogationem volunt accipi, ut nihil dicat esse perfectum: ‘numquid urbem statui?
            Numquid ulta sum virum? Numquid a fratre poenas recepi? Felix tamen fuissem, si vel hoc
            tantum contingeret ut Carthaginem non veniret Aeneas’. Et hanc varietatem gignit hic
            sermo ‘tantum’; nam ad utrumque admittitur. Tamen melior est sensus superior, quem non
            nulli sic exponunt propter «pendent opera interrupta», ut ordo sit ‘urbem praeclaram et
            mea moenia statui vidi’, hoc est ‘vidi dum statuerentur’.</p>
        </div2>

        
<div2 n="659"><head>[schol. 659]</head>

          <p> OS INPRESSA TORO adplicito ore ad lectulum; aut quasi amatrix, ut «stratisque relictis
            incubat»; aut certe quasi peritura insensibili rei dat sensum et sic ad lectulum
            loquitur ut ad hastam Turnus «te Turni nunc dextra gerit», Mezentius ad equum «Rhoebe,
            diu, res si qua diu mortalibus ulla est».</p>
        </div2>

        
<div2 n="660"><head>[schol. 660]</head>

          <p> SIC sic quasi interrogatio et responsio: ‘et placet sic inultam perire? Placet’. Et
            hoc eam se loco intellegimus percussisse; unde alii dicunt verba esse ferientis.</p>
        </div2>

        
<div2 n="661"><head>[schol. 661]</head>

          <p> HAVRIAT HVNC OCVLIS IGNEM aut videat omina tempestatis futurae, aut certe satisfaciat
            suae crudelitati.</p>
        </div2>

        
<div2 n="663"><head>[schol. 663]</head>

          <p> INTER TALIA per talia, ut «hunc inter fluvio Tiberinus amoeno».</p>
        </div2>

        
<div2 n="665"><head>[schol. 665]</head>

          <p> SPARSASQVE MANVS aut perfusas sanguine aut morte resolutas.</p>
        </div2>

        
<div2 n="667"><head>[schol. 667]</head>

          <p> FEMINEO VLVLATV proprio feminarum; Horatius «et illa non virilis eiulatio».</p>
        </div2>

        
<div2 n="670"><head>[schol. 670]</head>

          <p> ANTIQVA TYROS vel nobilem dicit, vel illud ostendit quia Carthago ante Byrsa, post
            Tyros dicta est, post Carthago a Cartha oppido, unde fuit Dido, inter Tyron et
            Beryton.</p>
        </div2>

        
<div2 n="672"><head>[schol. 672]</head>

          <p> AVDIIT EXANIMIS ‘territa’; nam, ut diximus, ‘exanimatus’ mortuus est.</p>
        </div2>

        
<div2 n="673"><head>[schol. 673]</head>

          <p> ORA SOROR FOEDANS cruentans, sanguine foedans.</p>
        </div2>

        
<div2 n="674"><head>[schol. 674]</head>

          <p> NOMINE CLAMAT aut Didonem vocat, ut supra diximus, Poenorum lingua viraginem; nam
            Elissa dicta est, sed virago est vocata cum se in ignem praecipitavit. Aut ‘nomine
            clamat’ ‘nominat’, sicut et Homerus dicit <foreign xml:lang="grc">ἔκ τ᾿
              ὀνόμαζεν</foreign>. Aut certe vero nomine, ut solent dolentes, ut «hunc ego te,
            Euryale, aspicio», item «mater, Cyrene mater»; hinc et ibi ait «et te crudelem nomine
            dicit». Et multi quaerunt quomodo procedat hoc, cum eius nomen nusquam sequatur. Sed
            tractum est a iure, ubi dicitur nihil interesse utrum quis unum filium habens dicat
            ‘fili, heres esto’ an ‘Titi, heres esto’; ergo dicendo «hoc illud, germana, fuit» quasi
            nomen dixit. Sane sciendum bene eum perturbatae integrum non dedisse sermonem.</p>
        </div2>

        
<div2 n="676"><head>[schol. 676]</head>

          <p> HOC ROGVS ISTE MIHI adludit ad historiam.</p>
        </div2>

        
<div2 n="677"><head>[schol. 677]</head>

          <p> QVID PRIMVM DESERTA QVERAR? conqueritur cur relicta sit nec ad par exitium convocata.
            COMITEMNE SOROREM deest ‘illudne, quod sprevisti comitem sororem?’ Et semiplene
            loquitur.</p>
        </div2>

        
<div2 n="680"><head>[schol. 680]</head>

          <p> STRVXI MANIBVS subaudis ‘rogos’. PATRIOS DEOS Saturnum et Iunonem.</p>
        </div2>

        
<div2 n="681"><head>[schol. 681]</head>

          <p> POSITA exanimata; Statius «postitusque beata morte pater».</p>
        </div2>

        
<div2 n="683"><head>[schol. 683]</head>

          <p> DATE aut aquam, aut ‘date’, id est ‘permittite’. Lavare autem cadavera satis proximis
            concedebatur; unde queritur mater Euryali «nec vulnera lavi veste tegens».</p>
        </div2>

        
<div2 n="685"><head>[schol. 685]</head>

          <p> ORE LEGAM Cicero in Verrinis «ut extremum filiorum spiritum ore excipere liceret».
            GRADVS EVASERAT ALTOS ‘ascenderat’, rogi scilicet, qui pro qualitate fortunarum fiebant;
            unde in sexto ait «caeloque educere certant».</p>
        </div2>

        
<div2 n="687"><head>[schol. 687]</head>

          <p> CRVORES ursurpavit; nam nec ‘sanguines’ dicimus numero plurali nec ‘cruores’. SICCABAT
            autem ‘exprimebat’.</p>
        </div2>

        
<div2 n="689"><head>[schol. 689]</head>

          <p> SVB PECTORE per transitum dicit vulneris locum.</p>
        </div2>

        
<div2 n="691"><head>[schol. 691]</head>

          <p> TER REVOLVTA TORO EST aut ‘saepius’, aut promanteusis est propter bella
            Carthaginis.</p>
        </div2>

        
<div2 n="692"><head>[schol. 692]</head>

          <p> INGEMVITQVE REPERTA atqui dixit «invisam quaerens quam primum abrumpere lucem»; sed
            ostendit morientes sua inprobare desideria, ut in sexto «quam vellent aethere in alto
            nunc et pauperiem et duros perferre labores».</p>
        </div2>

        
<div2 n="693"><head>[schol. 693]</head>

          <p> TVNC IVNO OMNIPOTENS aut pronuba aut inferna.</p>
        </div2>

        
<div2 n="694"><head>[schol. 694]</head>

          <p> DIFFICILESQVE OBITVS quia supererat vita ei quae casu, non aut fato aut natura,
            moriebatur; ut «nam quia nec fato, merita nec morte peribat», id est naturali. IRIN
            DEMITTIT OLYMPO ut et supra diximus, trahit hoc de Alcesti Euripidis, qui inducit
            Mercurium ei comam secantem quia fato peribat mariti. Sane sciendum hoc ideo nunc fieri
            quia certis consecrationibus solebant homines facere ut muniti essent adversus fortunae
            inpetus nec poterant mori nisi exauctorati illa consecratione; unde circa Didonem ista
            servantur.</p>
        </div2>

        
<div2 n="697"><head>[schol. 697]</head>

          <p> SED MISERA ANTE DIEM non est contrarium quod dicit in decimo «stat sua cuique dies»;
            nam, ut saepe diximus, secundum sectas loquitur, et hoc secundum alios, illud secundum
            alios dictum est. Quamquam grammaticae responsioni possit sufficere «omnia vincit amor,
            et nos cedamus amori».</p>
        </div2>

        
<div2 n="698"><head>[schol. 698]</head>

          <p> FLAVVM CRINEM matronis numquam flava coma dabatur, sed nigra; unde Iuvenalis «et nigro
            flavum crinem abscondente galero». Huic ergo dat quasi turpi.</p>
        </div2>

        
<div2 n="699"><head>[schol. 699]</head>

          <p> CAPVT DAMNAVERAT necdum eam morti destinaverat.</p>
        </div2>

        
<div2 n="700"><head>[schol. 700]</head>

          <p> IRIS ROSCIDA quia cum nubibus est, quae rore non carent.</p>
        </div2>

        
<div2 n="701"><head>[schol. 701]</head>

          <p> ADVERSO SOLE bene naturalem rem expressit; Iris enim nisi e regione solis non fit, cui
            varios colores illa dat res, quia aqua tenuis, aër lucidus, et nubes caligantes
            inradiata varios creant colores.</p>
        </div2>

        
<div2 n="703"><head>[schol. 703]</head>

          <p> CORPORE SOLVO quia ait supra «nexosque resolveret artus».</p>
        </div2>

        
<div2 n="704"><head>[schol. 704]</head>

          <p> OMNIS ET VNA uno impetu effusa est vita, id est anima.</p>
        </div2>

        
<div2 n="705"><head>[schol. 705]</head>

          <p> DILAPSVS CALOR secundum eos qui dicunt animam calorem esse, qua recedente corpus
            friget, ut «corpusque lavant frigentis et ungunt». IN VENTOS VITA RECESSIT anima, ut in
            sexto «quemque sibi tenues nascentem arcessere vitas». Et dicendo ‘in ventos’ aut eos
            sequitur qui animam aërem dicunt, hoc est ‘in materiam suam rediit’, aut certe eos qui
            dicunt animam perire cum corpore, ut intellegamus ‘evanuit’ ‘in ventos recessit’, ut in
            nono «sed aurae omnia discerpunt».</p>
        </div2>

      </div1>

      
<div1 id="V" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER QVINTVS›</head>

        
<div2 n="1"><head>[schol. 1]</head>

          <p> INTEREA dum fletur aut sepelitur Dido. Et hoc sermone librum, ut solet, superioribus
            iunxit. Cuius pars maior ex Homero sumpta est; nam omnia quae hic commemorat exhibentur
            circa tumulum Patrocli, nisi quod illic curule exercetur, hic navale certamen. Sane
            intellegendum non potuisse fieri ut una, nec plena, die Aeneas ad Siciliam perveniret.
            Vnde accipiendum est, sicut supra legimus, quod circa primum ortum lucis navigavit, ut
            «regina e speculis ut primum albescere lucem vidit et aequatis classem procedere velis».
            Ergo tota die dum se Dido interimit, dum fletur, paululum provectus est, leniter
            spirantibus ventis, et flammas rogi circa vesperam vidit, quo tempore et per naturam
            ignem videre potuit et per pristinum morem, quo per diem cadavera non incendebantur.
            Deinde tota navigans nocte et alterius diei parte ad Siciliam venit. MEDIVM aut ‘medium’
            est quicquid a principio recedit et necdum finem sortitur, aut ‘medium’ ‘sic altum, ut
            medium putares’, ut «graditurque per aequor iam medium». Nam vere ‘medium’ sequenti
            indicat loco «ut pelagus tenuere rates nec iam amplius ulla occurrit tellus».</p>
        </div2>

        
<div2 n="2"><head>[schol. 2]</head>

          <p> CERTVS aut indubitabiliter pergens, aut ‘certus Aeneas’, id est sollers, strenuus, ut
            «equidem per litora certos dimittam». ATROS AQVILONE quos nuper flans Aquilo atros
            effecerat, ut «et mediis properas Aquilonibus ire». Nam novimus tempestatis hanc esse
            naturam, ut reliquias venti teneat, etiam in alterius flatu. ‘Atros’ autem secundum
            Plinium dicit, qui ait in Naturali Historia non esse maris certum colorem, sed pro
            qualitate ventorum mutari, et aut flavum esse aut luculentum aut atrum.</p>
        </div2>

        
<div2 n="4"><head>[schol. 4]</head>

          <p> CONLVCENT FLAMMIS lucent undique. In honorem enim regum cum facibus procedebatur a
            populo; unde ait de Pallante «lucet via longo ordine flammarum et late discriminat
            agros». Postea etiam funebres lectulos proferre coeperunt; unde est in sexto «vel quae,
            Tiberine, videbis funera cum tumulum praeterlabere recentem», cum de Marcello aedili
            diceret, filio sororis Augusti, in cuius honorem hoc factum est. QVAE TANTVM in
            quantitate est admiratio. Sane sciendum Varronem dicere, Aenean ab Anna amatum. Et
            licet, ut supra diximus, plurimum tempus intersit, lectum tamen est.</p>
        </div2>

        
<div2 n="5"><head>[schol. 5]</head>

          <p> CAVSA LATET DVRI MAGNO SED AMORE DOLORES POLLVTO ignorabant causam. Coniecturis tamen
            propius accedebant. Nam ‘duri dolores magno amore polluto’, id est ‘laeso’, et notus
            feminarum furor ducebat Troianos per triste augurium, scilicet ut crederent se
            interemisse Didonem. Multi dicunt ‘ducunt’ ‘dilacerant’, ut ad supra dictas duas causas
            tertia accedat: percellebant, inquit, animos Troianorum, quod nascebantur duri dolores
            amore polluto, quod notus erat feminae furor, quod ignem rogi videbant, id est omen
            navigantibus triste; ut pertriste, valde triste sit. Sed si sic intellexerimus, tertio
            dicto congruit tantum, non etiam superioribus; nec enim Troiani navigantes iam poterant
            aut de amore aut de furore Didonis esse solliciti.</p>
        </div2>

        
<div2 n="8"><head>[schol. 8]</head>

          <p> RATES pro navibus abusive posuit.</p>
        </div2>

        
<div2 n="10"><head>[schol. 10]</head>

          <p> OLLI aut ‘tunc’ aut ‘illi’. SVPRA CAPVT inevitabilis, mortifer; nec enim simpliciter
            dictum est, cum omnis imber supra caput sit.</p>
        </div2>

        
<div2 n="11"><head>[schol. 11]</head>

          <p> INHORRVIT VNDA TENEBRIS et noctis, et nubium.</p>
        </div2>

        
<div2 n="12"><head>[schol. 12]</head>

          <p> IPSE GVBERNATOR qui debuit esse solacio. PVPPI AB ALTA subaudis ‘haec ait’.</p>
        </div2>

        
<div2 n="13"><head>[schol. 13]</head>

          <p> QVIANAM id est cur. Et est interrogantis adverbium, quo usus est bis, hic et in decimo
            «caelicolae magni, quianam sententia vobis versa retro?».</p>
        </div2>

        
<div2 n="15"><head>[schol. 15]</head>

          <p> COLLIGERE ARMA IVBET vela contrahere, non penitus deponere; nam dicit «obliquatque
            sinus in ventum».</p>
        </div2>

        
<div2 n="17"><head>[schol. 17]</head>

          <p> IVPPITER AVCTOR aut nostrae navigationis, aut secundum usum locutus est ‘nec si huius
            rei auctorem se Iuppiter faciat’. Et multi quaerunt quomodo ‘auctor Iuppiter’, cum
            Apollini dicat «tot maria intravi duce te». Sed legimus «quae Phoebo pater omnipotens»,
            et specialiter navigationis ex Africa auctor est Iuppiter.</p>
        </div2>

        
<div2 n="18"><head>[schol. 18]</head>

          <p> HOC CAELO aëre. «In hoc caelo qui dicitur aër»; sic Lucretius posuit.</p>
        </div2>

        
<div2 n="19"><head>[schol. 19]</head>

          <p> MVTATI TRANSVERSA FREMVNT hinc atque hinc. Est autem adverbium factum de nomine, ut
            «cunctatur et amnis rauca sonans», item «et pede terram crebra ferit». Nomen et
            adverbium plerumque in se transeunt: nomen in adverbium «torvumque repente clamat», id
            est ‘torve’: item adverbium in nomen, ut «dum mane novum»; accepta declinatione factum
            est nomen. Sic Persius «iam cras hesternum consumpsimus, ecce aliud cras». Sed nomen,
            cum adverbium esse coeperit, fit indeclinabile; adverbium cum nomen esse coeperit,
            declinatur. Vnde ait Plautus «a mani ad vesperum». ‘A mane’ autem propter triptoton non
            dixit. Cum enim in alienum ius transeunt hae partes, non suis, sed earum ad quas
            transierint, utuntur potestatibus, dumtaxat in declinatione. Nam temporum rationem suam
            reservant, ut hoc loco ‘transversa’, cum adverbium sit, ‘a’ tamen brevis est, quia venit
            ex nomine, licet duae consonantes sequantur, cum sciamus ‘a’ terminata adverbia longa
            esse, ut paulo post «et frustra cerno te tendere contra». VESPERE AB ATRO id est quo
            tendimus; nec enim sine ratione post generalitatem addidit speciem.</p>
        </div2>

        
<div2 n="20"><head>[schol. 20]</head>

          <p> IN NVBEM COGITVR AER nubes enim aëris densitas facit, ut «denset erant quae rara modo
            et quae densa relaxat»; contrario «scindit se nubes et in arthera purgat apertum».</p>
        </div2>

        
<div2 n="21"><head>[schol. 21]</head>

          <p> TENDERE pro ‘contendere’; aphaeresis est.</p>
        </div2>

        
<div2 n="22"><head>[schol. 22]</head>

          <p> SEQVAMVR fortunam scilicet.</p>
        </div2>

        
<div2 n="23"><head>[schol. 23]</head>

          <p> NEC LITORA LONGE a facili.</p>
        </div2>

        
<div2 n="24"><head>[schol. 24]</head>

          <p> FIDA propter Acestis adfinitatem. FRATERNA propter Erycem, Butae et Veneris filium,
            secundum alios Neptuni et Veneris. SICANOS corripuit ‘si’, alibi producit, ut «Sicanio
            praetenta sinu».</p>
        </div2>

        
<div2 n="25"><head>[schol. 25]</head>

          <p> RITE MEMOR SERVATA REMETIOR ASTRA si rite remetior astra paulo ante servata, scilicet
            ante tempestatem. Colligit autem vicinitatem ex ratione cursus, qui a peritis horis
            colligitur, quas indicant sidera.</p>
        </div2>

        
<div2 n="27"><head>[schol. 27]</head>

          <p> IAMDVDVM non tantum heroicum est quod dat Aeneae gubernandi scientiam, sed etiam ad
            prooeconomiam pertinet; dicturus enim est «et ipse ratem nocturnis rexit in undis».</p>
        </div2>

        
<div2 n="28"><head>[schol. 28]</head>

          <p> FLECTE VIAM VELIS ex re maritima nata declamatio; in terra enim a via deflectimus nos,
            in mari ipsam flectimus viam.</p>
        </div2>

        
<div2 n="29"><head>[schol. 29]</head>

          <p> FESSAS NAVES pro ‘nos fessos’.</p>
        </div2>

        
<div2 n="30"><head>[schol. 30]</head>

          <p> DARDANIVM ACESTEM ut et supra diximus, Hippotes filiam suam Egestam, ne ad cetos
            religaretur, superposuit naviculae et misit quo fors tulisset. Cum qua delata ad
            Siciliam, Crinisus fluvius concubuit conversus in canem, unde Acestes natus est. SERVAT
            tenet, ut «et tantas servabat filia sedes».</p>
        </div2>

        
<div2 n="32"><head>[schol. 32]</head>

          <p> SECVNDI ZEPHYRI iam ‘secundi’, post conversionem navis.</p>
        </div2>

        
<div2 n="34"><head>[schol. 34]</head>

          <p> ET TANDEM vacans particula est ‘tandem’, ut «et quo sub caelo tandem». Nam cur tandem,
            cum dicat «fertur cita gurgite classis?».</p>
        </div2>

        
<div2 n="35"><head>[schol. 35]</head>

          <p> MIRATVS is qui mirabatur; aut certe ‘miratus occurrit’.</p>
        </div2>

        
<div2 n="37"><head>[schol. 37]</head>

          <p> HORRIDVS terribilis. LIBYSTIDIS VRSAE aut re vera, aut ferae Africanae.</p>
        </div2>

        
<div2 n="40"><head>[schol. 40]</head>

          <p> GAZA AGRESTI opibus rusticanis; nam gaza omnis fructus est.</p>
        </div2>

        
<div2 n="42"><head>[schol. 42]</head>

          <p> STELLAS FVGARAT poetice dixit. Nam si stellae a stando dictae sunt, non fugantur;
            semper enim fixae sunt praeter planetas.</p>
        </div2>

        
<div2 n="45"><head>[schol. 45]</head>

          <p> DARDANIDAE MAGNI frequenter, ut diximus, ad opus suum Vergilius aliqua ex historia
            derivat. Nam sic omnia inducit, quasi divini honores solvantur Anchisae quos constat
            Iulio Caesari tribuisse Augustum. Et bene dicit «genus alto a sanguine divum»; nam per
            tacitam oeconomiam ostendit debere Anchisen generis sui honorem mereri; unde est «dis
            genite et geniture deos». A SANGVINE DIVVM ‘divum’ et ‘deorum’ indifferenter plerumque
            ponit poeta, quamquam sit discretio, ut deos perpetuos dicamus, divos ex hominibus
            factos, quasi qui diem obierint; unde divos etiam imperatores vocamus. Sed Varro et
            Ateius contra sentiunt, dicentes divos perpetuos deos qui propter sui consecrationem
            timentur, ut sunt dii manes; quod tangit in duodecimo dicens «diva deam stagnis quae
            fluminibusque sonoris praesidet».</p>
        </div2>

        
<div2 n="46"><head>[schol. 46]</head>

          <p> ANNVVS ORBIS quia menses in se recurrunt et annum faciunt; unde et anulus quasi anuus
            dictus. Sic alibi «atque in se sua per vestigia volvitur annus».</p>
        </div2>

        
<div2 n="47"><head>[schol. 47]</head>

          <p> DIVINI aut laus est, ut «divini opus Alcimedontis», aut re vera ‘divini’; nam ait
            «nunc repeto, Anchises fatorum arcana reliquit».</p>
        </div2>

        
<div2 n="48"><head>[schol. 48]</head>

          <p> MAESTAS ARAS medium se praebet. Nam et hominem fuisse novit et vult eum ex
            consecratione numen effectum; nam ‘maestas aras’ ad hominem pertinet, id est diis
            manibus consecratas, et quod paulo post dicit «altaria liquit» vult esse divinitatis
            post apotheosin, unde est et ‘adytis’, quae templorum sunt, et «successit tumulo», quod
            est hominis.</p>
        </div2>

        
<div2 n="49"><head>[schol. 49]</head>

          <p> NISI FALLOR non quasi nescius dixit, sed propter anni confusionem quae erat apud
            maiores. Nam ante Caesarem, qui nobis anni rationem conposuit quam hodieque servamus,
            intercalabantur decem dies, ut etiam in Verrinis legimus, scilicet lunae non congruente
            ratione. Annum autem primo Eudoxus, post Hipparchus, deinde Ptolomaeus, ad ultimum
            Caesar deprehendit. ACERBVM propter perditum patrem.</p>
        </div2>

        
<div2 n="50"><head>[schol. 50]</head>

          <p> HONORATVM quia deus effectus est. SIC DI VOLVISTIS ut in tertio «visum superis».
            Semper enim de diis salva veneratione conqueritur.</p>
        </div2>

        
<div2 n="51"><head>[schol. 51]</head>

          <p> GAETVLIS AGEREM SI SYRTIBVS si in Gaetulis syrtibus agerem, id est essem. Et bene aut
            desertos aut hostiles commemorat locos.</p>
        </div2>

        
<div2 n="52"><head>[schol. 52]</head>

          <p> ARGOLICOVE MARI Ionico et Adriatico. DEPRENSVS occupatus. Et proprie navigantum est,
            ut «deprensis olim statio tutissima nautis». VRBE MYCENE Graece dixit; unde singularem
            numerum posuit. ‘Mycene’ autem sicut ‘Thebe’: Iuvenalis «atque vetus Thebe centum iacet
            obruta portis», ut sit ‘Mycene Mycenes’, ut ‘Agave Agaves’. Potest et exinde Latinam
            fecisse declinationem, ut sit ‘haec Mycena huius Mycenae’; et est periphrasis «urbe
            Mycenae», id est ‘Mycenis’, ut «urbem Patavi».</p>
        </div2>

        
<div2 n="53"><head>[schol. 53]</head>

          <p> ANNVA VOTA haec quasi numini.</p>
        </div2>

        
<div2 n="54"><head>[schol. 54]</head>

          <p> SVIS DONIS congruis. Sunt enim tantum superorum munera, sunt inferorum: in Bucolicis
            «Phoebo sua semper apud me munera sunt, lauri, et suave rubens hyacinthus».</p>
        </div2>

        
<div2 n="55"><head>[schol. 55]</head>

          <p> NVNC VLTRO argumentum a minore ad maius. ‘Vltro’ autem aut ‘ultra’, id est insuper
            numina praestiterunt, aut ‘ultro’, id est sponte sua, non volentibus nobis Vult enim ob
            hoc tempestatem ortam, non ut ab Italia depellerentur, sed quo sacra renovarentur
            Anchisae.</p>
        </div2>

        
<div2 n="58"><head>[schol. 58]</head>

          <p> CELEBREMVS HONOREM non dicit ‘exsequias’; nam et ventos quasi a numine vult
            petere.</p>
        </div2>

        
<div2 n="60"><head>[schol. 60]</head>

          <p> POSITA constituta, ut «et posuere in montibus urbem Pallantis proavi de nomine
            Pallanteum». Dicit autem ‘petamus etiam hoc, ut velit nos in urbe constituta singulis
            quibusque annis sibi sacra persolvere’.</p>
        </div2>

        
<div2 n="62"><head>[schol. 62]</head>

          <p> IN NAVES per naves; multa enim ‘in’ significat, ut diximus supra.</p>
        </div2>

        
<div2 n="64"><head>[schol. 64]</head>

          <p> SI NONA DIEM MORTALIBVS ALMVM non de die, qui certus est, dubitat, sed de serenitate;
            unde paulo post «serena iam luce». Et sciendum quia apud maiores ubiubi quis fuisset
            extinctus, ad domum suam referebatur; unde est «sedibus hunc refer ante suis». Et illic
            septem erat diebus, octavo incendebantur, nono sepeliebatur; unde Horatius «novendiales
            dissipare pulveres». Inde etiam ludi qui in honorem mortuorum celebrabantur novendiales
            dicuntur. Sciendum quia etiam domi suae sepeliebantur; unde orta est consuetudo ut dii
            penates colantur in domibus.</p>
        </div2>

        
<div2 n="66"><head>[schol. 66]</head>

          <p> PRIMA re vera ‘prima’; nam cetera non eo quo dicit editurus est ordine.</p>
        </div2>

        
<div2 n="67"><head>[schol. 67]</head>

          <p> VIRIBVS AVDAX hoc ad omnia pertinet.</p>
        </div2>

        
<div2 n="68"><head>[schol. 68]</head>

          <p> AVT IACVLO INCEDIT MELIOR id est iactu velocium sagittarum, ut vacet ‘ve’. Sic ista
            iunxit in nono «insidiis iaculo et longe fallente sagitta», id est iaculo longe
            fallentis sagittae. Nam non exhibuit iaculatores.</p>
        </div2>

        
<div2 n="69"><head>[schol. 69]</head>

          <p> CRVDO CAESTV aut ‘crudeli’, aut ‘duro’. ‘Caestus’ autem per diphthongon pugilum arma
            significat, habet etiam pluralem numerum et est quartae formae; nam ‘cestus cesti’
            numeri tantum singularis sine diphthongo balteum Veneris significat.</p>
        </div2>

        
<div2 n="70"><head>[schol. 70]</head>

          <p> PRAEMIA PALMAE id est virtutis; a praecedenti quod sequitur.</p>
        </div2>

        
<div2 n="71"><head>[schol. 71]</head>

          <p> ORE FAVETE apto sermone usus est et sacrificio et ludis. Nam in sacris taciturnitas,
            in ludis necessarius favor est. ‘Favet’ autem ‘ore’ quis etiam per taciturnitatem?
            Horatius «favete linguis, carmina non prius audita Musarum sacerdos». CINGITE TEMPORA
            RAMIS ex Romano more. Nam festis ludis omnis aetas coronata spectabat, quod ostendit per
            Aeneam, Acestem, Ascanium, per quos omnem demonstrat aetatem.</p>
        </div2>

        
<div2 n="72"><head>[schol. 72]</head>

          <p> MATERNA MYRTO vel quasi filius, vel quasi Veneris sacrificaturus marito.</p>
        </div2>

        
<div2 n="73"><head>[schol. 73]</head>

          <p> HOC ELYMVS FACIT princeps Troianorum, qui dicitur tres in Sicilia condidisse
            civitates. AEVI MATVRVS honestius quam si ‘aevo maturo diceret’.</p>
        </div2>

        
<div2 n="77"><head>[schol. 77]</head>

          <p> RITE secundum ritum sacrificii, quo exigebatur, ut libaret de mero Baccho, id est
            puro. CARCHESIA autem genus poculorum.</p>
        </div2>

        
<div2 n="78"><head>[schol. 78]</head>

          <p> HVMI terrae. LACTE NOVO aut statim mulcto, aut post fetum, quod colostrum dicitur
            neutro genere. SANGVINE SACRO victimarum, ut diximus supra. Et notandum quia partim
            quasi mortuo, pari numero, sacrificat, partim inpari, quasi deo, ut ‘caedit quinas de
            more bidentes’. Nam legimus «numero deus inpare gaudet».</p>
        </div2>

        
<div2 n="79"><head>[schol. 79]</head>

          <p> PVRPVREOSQVE IACIT FLORES ad sanguinis imitationem, in quo est sedes animae; sic in
            sexto «purpureos spargam flores», item «purpureasque super vestes velamina nota»,
            scilicet, ut supra dixit, ut sedis suae cognoscat imitationem.</p>
        </div2>

        
<div2 n="80"><head>[schol. 80]</head>

          <p> SALVE ‘salve’ et ‘vale’ secundum Varronem in Logistoricis synonyma sunt. Vnde his et
            in salutatione utimur et in exsecrationibus, ut «valeant qui inter nos discidium
            volunt»; unde etiam haec mortuis dicimus, non quo eis optemus salutem, in quibus nulla
            esse potest, sed ut significemus nos sic digredi ut ostendamus eos numquam in nostram
            communionem esse venturos. ITERVM hic distinguendum; nam quo tempore sepeliit eum dixit
            sine dubio ‘salve’ et ‘vale’.</p>
        </div2>

        
<div2 n="81"><head>[schol. 81]</head>

          <p> RECEPTI NEQVIQVAM CINERES cineres pro ipso patre posuit, ac si diceret, ‘salve pater,
            de Troia liberate sine causa’. Propter quod sequitur «non licuit fines Italos fataliaque
            arva». Alii ad historiam supra dictam referunt distinctione mutata, ut dicant: ‘recepti
            iterum cineres’, semel ex Troia, semel a Diomede, qui dicitur ossa eius eruta cum
            Palladio reddidisse. ‘Nequiquam’ autem secundum Epicureos, qui dicunt omnia perire cum
            corpore. ANIMAEQVE VMBRAEQVE PATERNAE vocativus pluralis est. Nam Plato et Aristoteles
            et omnes periti dicunt in homine quattuor esse animas: unam vitalem, ut in vermibus, qui
            tantum moventur; aliam sensualem, ut in mutis animalibus, in quibus est sensus et
            timoris et gaudii; tertiam intellectualem, ut in hominibus, qui et cogitare et recte
            iudicare possunt; esse etiam quartam infra omnes quae <foreign xml:lang="grc">
              φυσική</foreign> vocatur, ut est in herbis et arboribus, quae etiam motu carentes,
            vitam tamen habent. Nam et nascuntur et crescunt et pereunt, unde est «atque interfice
            messes». His rebus colligitur hominem harum omnium animarum esse participem; unde
            Sallustius ait «alterum nobis cum diis, alterum cum beluis commune est». De umbris autem
            facilis est probatio. Nam si quattuor sunt animae, sequitur ut tot sint umbrae, ut si
            quis inter duas stet lucernas geminam umbram creat. Hoc autem de animis etiam Lucretius
            adserit; sed non tantum veritati studet quam sectae Epicureae. Alii ista fugientes
            dicunt ‘animae et umbrae’ genetivum esse singularem, ut sit ‘cineres umbrae et animae
            paternae’. Quod non valde probandum est; nec enim umbra aut anima cineres habent.</p>
        </div2>

        
<div2 n="83"><head>[schol. 83]</head>

          <p> QVICVMQVE EST taedio longae navigationis hoc dicit.</p>
        </div2>

        
<div2 n="84"><head>[schol. 84]</head>

          <p> LVBRICVS ANGVIS labilis. Alias locum dicit, ut «per lubrica surgens».</p>
        </div2>

        
<div2 n="85"><head>[schol. 85]</head>

          <p> SEPTEM INGENS GYROS loci genium per magnitudinem vult probare; nullus enim locus sine
            genio, qui per anguem plerumque ostenditur: Persius «pinge duos angues: pueri, sacer est
            locus». Sane hunc locum de Homero sumpsit, qui inducit Graecos apud Aulidem omen futuri
            decennalis belli ex serpente collegisse, qui etiam matrem consumpsit novem pullis
            comesis. Ita ergo nunc etiam Aeneae omen sui erroris ostenditur septem gyris; nam
            septimus ei annus est finis erroris. Et est optimum figmentum; annus enim secundum
            Aegyptios indicabatur ante inventas litteras picto dracone caudam suam mordente, quia in
            se recurrit. GYROS nomen legimus; verbum exinde non invenimus.</p>
        </div2>

        
<div2 n="86"><head>[schol. 86]</head>

          <p> PLACIDE quiete, repens.</p>
        </div2>

        
<div2 n="87"><head>[schol. 87]</head>

          <p> CAERVLEAE CVI TERGA NOTAE caeruleae, et fulgor auro variatus.</p>
        </div2>

        
<div2 n="88"><head>[schol. 88]</head>

          <p> INCENDEBAT id est inlustrabat.</p>
        </div2>

        
<div2 n="90"><head>[schol. 90]</head>

          <p> AGMINE LONGO TANDEM post illos gyros tandem longo repere coepit agmine, id est
            impetu.</p>
        </div2>

        
<div2 n="91"><head>[schol. 91]</head>

          <p> SERPENS participium est, non nomen, ac si diceret ‘repens’.</p>
        </div2>

        
<div2 n="92"><head>[schol. 92]</head>

          <p> LIBAVITQVE DAPES leviter gustavit epulas super positas, quae silicernium vocantur
            quasi silicenium, super silicem positum.</p>
        </div2>

        
<div2 n="93"><head>[schol. 93]</head>

          <p> DEPASTA ALTARIA non a se - nam supra ait ‘libavitque dapes’ - sed hoc dicit: tam diu
            permansit quam diu cuncta aris superposita flamma consumeret.</p>
        </div2>

        
<div2 n="95"><head>[schol. 95]</head>

          <p> GENIVMNE LOCI quia, ut diximus, nullus locus sine genio. FAMVLVMNE PARENTIS fuit enim
            haec maiorum consuetudo, sicut hodieque apud Indos est, ut quotiens reges moriebantur,
            cum his dilecti equi vel servi et una de uxoribus carior incenderentur, inter quas de
            hoc ipso erat magna contentio. Possumus ergo ‘famulum’ servum sepultum cum Anchisa
            accipere. Aut per apotheosin deum ostendit effectum; unde ei famulum dat, quasi
            ministrum. Singula enim numina habent inferiores potestates ministras, ut Venus Adonim,
            Diana Virbium. Aut certe secundum Pythagoram dicit, qui primus deprehendit de medulla
            hominis, quae est in spina, anguem creari: quod etiam Ovidius in quinto decimo
            metamorphoseon dicit loquente Pythagora.</p>
        </div2>

        
<div2 n="97"><head>[schol. 97]</head>

          <p> NIGRANTES TERGA nigra terga habentes.</p>
        </div2>

        
<div2 n="99"><head>[schol. 99]</head>

          <p> MANESQVE ACHERONTE REMISSOS aut venientes de Acheronte aut certe ‘remissos Acheronte’,
            qui iam in Acheronte non essent post apotheosin factam.</p>
        </div2>

        
<div2 n="105"><head>[schol. 105]</head>

          <p> PHAETONTIS Solis, <foreign xml:lang="grc">ἀπὸ τοῦ φαίνειν</foreign>.</p>
        </div2>

        
<div2 n="109"><head>[schol. 109]</head>

          <p> CIRCO spatioso ludorum loco.</p>
        </div2>

        
<div2 n="110"><head>[schol. 110]</head>

          <p> SACRI TRIPODES sic pulchri ut sacros putares. Nec enim sacrilegus erat ut sacra
            donaret. Et sic dictum est ut «Dodoneosque lebetas», quales sunt in Dodona.</p>
        </div2>

        
<div2 n="111"><head>[schol. 111]</head>

          <p> ET PALMAE PRETIVM VICTORIBVS zeugma utriusque lateris; nam ‘victoribus pretium’ et ad
            supra dicta et ad dicenda pertinet.</p>
        </div2>

        
<div2 n="112"><head>[schol. 112]</head>

          <p> ARGENTI AVRIQVE TALENTA talenti secundum varias gentes varium pondus est, sed apud
            Romanos talentum est septuaginta librae, sicut Plautus ostendit in Mostellaria, qui ait
            duo talenta esse centum quadraginta libras. Legimus etiam talentum esse paululum
            quiddam. Nam Homerus in ludis funebribus Patrocli ultima praemia dicit duo talenta; quod
            nos cogit aliquid minimum intellegere. Nam si primus victor bovem accepit, consequens
            non est ut dicamus ultimum tam magnum accepisse praemium; unde apparet talentum etiam
            minimum quiddam significare.</p>
        </div2>

        
<div2 n="113"><head>[schol. 113]</head>

          <p> ET TVBA COMMISSOS Romano more, sicut hodieque videmus omnibus ludis funebribus, ut
            sunt divorum; nam si sacri sint, id est festi, lustrantur faculis. Ante etiam ab hymnis
            incipiebant.</p>
        </div2>

        
<div2 n="114"><head>[schol. 114]</head>

          <p> PRIMA CERTAMINA Punico bello primum naumachiam ad exercitium instituere Romani,
            postquam probarunt gentes etiam navali certamine plurimum posse; ad quam rem in hoc
            certamine plurimum adludit poeta. PARES aut pariter, aut diversis comparabiles rebus, ut
            sequentia indicant «melior remis, sed pondere pinus tarda tenet». Aut ‘pares’ ita ut
            ante certamen videbantur. GRAVIBVS REMIS fortibus, ut «ferit ense gravem Thymbraeus
            Osirin»; nam graves inferunt tarditatem.</p>
        </div2>

        
<div2 n="116"><head>[schol. 116]</head>

          <p> REMIGE erit nominativus ‘remex’; Serenus «semiremex Herculis». PRISTIM vel a tutela
            depicta, vel <foreign xml:lang="grc">ἀπὸ τοῦ πρίζειν τὰ κύματα</foreign>, id est a
            secandis fluctibus.</p>
        </div2>

        
<div2 n="117"><head>[schol. 117]</head>

          <p> MOX ITALVS subaudis ‘futurus’; ipse enim familiam Memmiorum constituit. Et bene laudat
            familias nobilium; nam a Sergesto Sergia familia fuit, a Cloantho Cluentia, a Gya
            Gegania, cuius nunc facit mentionem. Nobiles autem familias a Troianis fuisse Iuvenalis
            ostendit, ut «iubet a praecone vocari ipsos Troiugenas». A QVO NOMINE scilicet Mnesthei.
            Et Mnestheus sic est, ut Tydeus; nam diphthongos Graeca est.</p>
        </div2>

        
<div2 n="118"><head>[schol. 118]</head>

          <p> INGENTI MOLE motu, ut «magna se mole moventem».</p>
        </div2>

        
<div2 n="119"><head>[schol. 119]</head>

          <p> VRBIS OPVS tam magna, ut urbem putares. TRIPLICI VERSV omnes enim triremes fuerunt.
            ‘Versu’ autem aut ‘ordine’, ut «ille etiam seras in versum distulit ulmos», aut ‘versu’
            ‘tractu’, a verrendo, ut «aequora verrebant caudis aestumque secabant». Sane unus est
            sensus.</p>
        </div2>

        
<div2 n="120"><head>[schol. 120]</head>

          <p> PVBES INPELLVNT figura est, ut «pars in frusta secant». Et sciendum inter barbarismum
            et lexin, hoc est latinam et perfectam elocutionem, metaplasmum esse, qui in uno sermone
            fit ratione vitiosus. Item inter soloecismum et schema, id est perfectam sermonum
            conexionem, figura est quae fit contextu sermonum ratione vitiosa. Ergo metaplasmus et
            figura media sunt, et discernuntur peritia et inperitia. Fiunt autem ad ornatum.</p>
        </div2>

        
<div2 n="121"><head>[schol. 121]</head>

          <p> DOMVS SERGIA familia, ut «da propriam, Thymbraee, domum». Et inde est Sergius
            Catilina.</p>
        </div2>

        
<div2 n="122"><head>[schol. 122]</head>

          <p> CENTAVRO MAGNA feminini est generis, si de navi dicas, ut «in Eunuchum suam», cum
            comoediam diceret. Iuvenalis contra sensit dicens «et in tergo necdum finitus Orestes».
            Sed sciendum genera plerumque confundi aut metri ratione aut hiatus causa. Sic Horatius
            «nec cupido sordidus aufert», cum significantes cupiditatem feminino genere dicamus.
            Ipse etiam Vergilius ait «timidi dammae cervique fugaces», cum ipse secundum fidem
            dixerit «cum canibus timidae venient ad pocula dammae».</p>
        </div2>

        
<div2 n="123"><head>[schol. 123]</head>

          <p> CAERVLEA aut ‘nigra’ aut altae carinae; omne enim altum nigrum est, ut «scrupea, tuta
            lacu nigro nemorumque tenebris». CLVENTI ad ipsum apostropha.</p>
        </div2>

        
<div2 n="124"><head>[schol. 124]</head>

          <p> EST PROCVL ‘haud nimis longe’, ut et supra diximus. Sic in Bucolicis de nimia
            vicinitate ait «serta procul tantum capiti dilapsa iacebant». Interdum et ‘satis longe’
            significat.</p>
        </div2>

        
<div2 n="125"><head>[schol. 125]</head>

          <p> OLIM tunc fere cum Cori nubibus abscondunt et obruunt sidera.</p>
        </div2>

        
<div2 n="127"><head>[schol. 127]</head>

          <p> TRANQVILLO melius septimus est quam dativus.</p>
        </div2>

        
<div2 n="128"><head>[schol. 128]</head>

          <p> CAMPVS saxi latitudo. APRICIS sole gaudentibus. Sane apricus et locus dicitur sole
            calens - quod est opaco et abdito contrarium - et apricos dicimus locis apricis
            gaudentes; Vergilius «duceret apricis in collibus uva colorem», Persius «nostra ut
            Floralia possint aprici meminisse senes». ‘Apricum’ autem quasi <foreign xml:lang="grc">
              ἄνευ φρίκης</foreign>, sine frigore. MERGIS Aesacus Priami filius fuit. Hic se
            praecipitavit e muro nec periit, et, cum hoc saepius faceret, deorum miseratione in avem
            versus est quae ad imitationem quasi idem facit.</p>
        </div2>

        
<div2 n="131"><head>[schol. 131]</head>

          <p> CIRCVMFLECTERE bene uno sermone et profectionem conplexus est et reversionem.</p>
        </div2>

        
<div2 n="133"><head>[schol. 133]</head>

          <p> DVCTORES domini navium, non gubernatores.</p>
        </div2>

        
<div2 n="134"><head>[schol. 134]</head>

          <p> POPVLEA VELATVR FRONDE IVVENTVS Hebe est Iuventas, uxor Herculis. Nunc ergo aut
            propter hoc iuventus utitur populeis coronis aut ad imitationem virtutis. Populus enim
            Herculi consecrata est, ut «populus Alcidae gratissima».</p>
        </div2>

        
<div2 n="135"><head>[schol. 135]</head>

          <p> NVDATOS bene ‘nudatos’, quia tecti esse consuerunt. Nam ‘nudum’ est numquam tectum, ut
            facies.</p>
        </div2>

        
<div2 n="136"><head>[schol. 136]</head>

          <p> TRANSTRIS et transtra dicuntur et iuga, ut in sexto «inde alias animas, quae per iuga
            longa sedebant».</p>
        </div2>

        
<div2 n="137"><head>[schol. 137]</head>

          <p> INTENTI eodem sermone in diversis usus est rebus; aliter enim brachia, aliter
            intendimus mentem. EXVLTANTIAQVE HAVRIT CORDA PAVOR PVLSANS hypallage; omni parte
            pulsans pavor corda haurit, id est ferit, et exultare facit, ut «latus haurit
            apertum».</p>
        </div2>

        
<div2 n="138"><head>[schol. 138]</head>

          <p> LAVDVMQVE ne esset turpe quod ait ‘pavor’. Sane istae sunt bellorum prolusiones; unde
            etiam ad tubam geruntur. Sed sciendum maioris aetatis funera ad tubam solere proferri:
            Persius «hinc tuba, candelae»; minoris vero ad tibias, ut Statius de Archemoro
              «‹tibia cui› teneros solitum deducere manes».</p>
        </div2>

        
<div2 n="139"><head>[schol. 139]</head>

          <p> FINIBVS OMNES secundum naturam ante generali usus est descriptione, venturus ad
            specialitatem.</p>
        </div2>

        
<div2 n="144"><head>[schol. 144]</head>

          <p> PRAECIPITES festinantes, ut «praecipites vigilate, viri». BIIVGO et hoc celeritatis
            est; plures enim se inpediunt.</p>
        </div2>

        
<div2 n="145"><head>[schol. 145]</head>

          <p> CARCERE usurpavit: nam ‘carcer’ est numero tantum singulari custodia noxiorum,
            ‘carceres’ vero tantum plurali ostia quibus equi arcentur; unde et ‘carceres’ quasi
            ‘arceres’ secundum Varronem.</p>
        </div2>

        
<div2 n="147"><head>[schol. 147]</head>

          <p> IVGIS iugalibus. VNDANTIA autem ‘large effusa’.</p>
        </div2>

        
<div2 n="149"><head>[schol. 149]</head>

          <p> CONSONAT ideo ‘consonat’ propter echo; nostrae enim vocis est aemula, unde et
            ‘resultant’ ait.</p>
        </div2>

        
<div2 n="151"><head>[schol. 151]</head>

          <p> ELABITVR praecurrit celeriter, ut «labere, nympha, polo».</p>
        </div2>

        
<div2 n="152"><head>[schol. 152]</head>

          <p> TVRBAM INTER in ipso principio.</p>
        </div2>

        
<div2 n="154"><head>[schol. 154]</head>

          <p> DISCRIMINE interstitio. Et bene variat, nunc naves, nunc ductores commemorans.</p>
        </div2>

        
<div2 n="155"><head>[schol. 155]</head>

          <p> PRIOREM inter se, hoc est tertium.</p>
        </div2>

        
<div2 n="159"><head>[schol. 159]</head>

          <p> METAMQVE TENEBANT nauticum verbum.</p>
        </div2>

        
<div2 n="160"><head>[schol. 160]</head>

          <p> PRINCEPS modo ordinis est.</p>
        </div2>

        
<div2 n="162"><head>[schol. 162]</head>

          <p> QVO TANTVM MIHI vacat ‘mihi’, ut solet plerumque.</p>
        </div2>

        
<div2 n="163"><head>[schol. 163]</head>

          <p> LITVS AMA ‘litus’ est omne quod aqua adluitur; unde et saxum ‘litus’ vocavit. STRINGAT
            radat, ac si diceret ‘hoc volo quod times’. PALMVLA extrema pars remi in modum palmae
            protenta.</p>
        </div2>

        
<div2 n="166"><head>[schol. 166]</head>

          <p> ITERVM hoc verbum et a poeta potest dici, ut ‘iterum revocabat’, et a Gya, ut ‘quo
            abis iterum’, non ‘iterum pete’.</p>
        </div2>

        
<div2 n="169"><head>[schol. 169]</head>

          <p> INTER NAVEMQVE ‘que’ vacat.</p>
        </div2>

        
<div2 n="172"><head>[schol. 172]</head>

          <p> EXARSIT IVVENI causa pendet ex causa; Horatius «non ego hoc ferrem calidus iuventa
            consule Planco».</p>
        </div2>

        
<div2 n="173"><head>[schol. 173]</head>

          <p> NEC LACRIMIS CARVERE GENAE nimis irascentum est. Cicero de Verre cum irasceretur
            «lacrimas interdum vix tenere».</p>
        </div2>

        
<div2 n="174"><head>[schol. 174]</head>

          <p> DECORISQVE SVI inhonestum enim irasci, duci praesertim. SOCIVMQVE SALVTIS possumus
            intellegere ‘oblitum salutis suae socium’, id est gubernatorem; possumus et ‘socium
            salutis oblitus’ pro ‘sociorum’, praecipitato scilicet gubernatore.</p>
        </div2>

        
<div2 n="176"><head>[schol. 176]</head>

          <p> IPSE GVBERNACLO ut ostenderet nihil esse quod ipse non posset implere.</p>
        </div2>

        
<div2 n="177"><head>[schol. 177]</head>

          <p> HORTATVRQVE VIROS aut ipse dicit celeuma - nam hortatores dicuntur - aut quia
            consternati fuerunt perdito gubernatore. CLAVVM fustem gubernaculi.</p>
        </div2>

        
<div2 n="179"><head>[schol. 179]</head>

          <p> IAM SENIOR MADIDAQVE FLVENS IN VESTE MENOETES contra illud, quia occurrebat
            gubernatorem natandi peritum fuisse debere, addidit ‘senior’ et ‘veste madida’. ‘Fluens
            in veste’ ‘cui vestis fluebat’. Honeste locutus est; sic Iuvenalis «et multo stillaret
            paenula nimbo».</p>
        </div2>

        
<div2 n="181"><head>[schol. 181]</head>

          <p> RISERE NATANTEM unde in ludis voluptas quaeritur.</p>
        </div2>

        
<div2 n="182"><head>[schol. 182]</head>

          <p> REVOMENTEM saepius vomentem.</p>
        </div2>

        
<div2 n="184"><head>[schol. 184]</head>

          <p> MORANTEM imperitia gubernantis.</p>
        </div2>

        
<div2 n="187"><head>[schol. 187]</head>

          <p> AEMVLA PRISTIS eiusdem rei studiosa, ut «illo aemulo atque imitatore studiorum meorum»
            Cicero in Caesarianis; alias inimicum significat.</p>
        </div2>

        
<div2 n="189"><head>[schol. 189]</head>

          <p> INSVRGITE econtra Lucanus «atque in transtra cadunt et remis pectora pulsant».</p>
        </div2>

        
<div2 n="190"><head>[schol. 190]</head>

          <p> HECTOREI aut ‘fortissimi’, aut re vera quondam Hectoris socii. </p>
        </div2>

        
<div2 n="192"><head>[schol. 192]</head>

          <p> GAETVLIS Africanis, a parte totum; nam Gaetulia mediterranea est, syrtes vero iuxta
            Libyam sunt. Sic de syrtibus Horatius «ubi Maura semper aestuat unda». Fuisse autem
            Troianos in syrtibus ille indicat locus «in brevia et syrtes urget, miserabile
            visu».</p>
        </div2>

        
<div2 n="193"><head>[schol. 193]</head>

          <p> IONIO quando iuxta Charybdin navigaverunt. MALEAEQVE Malea promunturium est Laconicae
            provinciae, ubi undae sunt sequaces, id est persecutrices, ut «capreaeque sequaces
            inludunt».</p>
        </div2>

        
<div2 n="194"><head>[schol. 194]</head>

          <p> PRIMA quasi quae soleo. MNESTHEVS ille semper victor.</p>
        </div2>

        
<div2 n="196"><head>[schol. 196]</head>

          <p> HOC VINCITE loco victoriae sit ultimos non redire.</p>
        </div2>

        
<div2 n="197"><head>[schol. 197]</head>

          <p> NEFAS modo obprobrium.</p>
        </div2>

        
<div2 n="198"><head>[schol. 198]</head>

          <p> AEREA fortis, ut «et iunctos temo trahat aereus orbis»; nam puppis aerea non est, sed
            prora.</p>
        </div2>

        
<div2 n="199"><head>[schol. 199]</head>

          <p> SVBTRAHITVRQVE SOLVM unicuique rei quod subiacet solum est ei cui subiacet, unde est
            solum navis mare, et aër avium. Et est verbum cuius perlucida significatio per naturam
              <del>[non]</del> invenitur.</p>
        </div2>

        
<div2 n="200"><head>[schol. 200]</head>

          <p> RIVIS more rivorum, ac si ‘rivatim’ diceret.</p>
        </div2>

        
<div2 n="202"><head>[schol. 202]</head>

          <p> FVRENS ANIMI ut «praestans animi iuvenis».</p>
        </div2>

        
<div2 n="203"><head>[schol. 203]</head>

          <p> INTERIOR sinisterior; Cicero «quem omnia intus canere dicebant», Sallustius «igitur
            introrsus prima Asiae Bithynia est». INIQVO angusto, ut «et silvis insedit iniquis».
          </p>
        </div2>

        
<div2 n="204"><head>[schol. 204]</head>

          <p> PROCVRRENTIBVS praeminentibus, et veluti obviam venientibus.</p>
        </div2>

        
<div2 n="205"><head>[schol. 205]</head>

          <p> MVRICE saxi acumen eminens per tranquillitatem.</p>
        </div2>

        
<div2 n="207"><head>[schol. 207]</head>

          <p> MORANTVR retro agunt.</p>
        </div2>

        
<div2 n="209"><head>[schol. 209]</head>

          <p> LEGVNT alii ‘praetereunt’. Sed melius ‘legunt’, id est ‘colligunt’; nam sequitur «et
            fractis discentem currere remis». </p>
        </div2>

        
<div2 n="212"><head>[schol. 212]</head>

          <p> PRONA vicina litoribus; unde ‘altum’ est longe positum.</p>
        </div2>

        
<div2 n="213"><head>[schol. 213]</head>

          <p> COLVMBA ubique de his domesticis ‘columbas’ Vergilius dicit, Persius vero ait
            «teneroque columbo et similis regum pueris»; nam agrestes ‘palumbes’ vocantur. </p>
        </div2>

        
<div2 n="215"><head>[schol. 215]</head>

          <p> EXTERRITA pinnarum concussione terrorem significans, ut «timuitque exterrita pinnis
            ales»; non enim timet pinnis, sed indicat timorem.</p>
        </div2>

        
<div2 n="217"><head>[schol. 217]</head>

          <p> RADIT secat purum aërem.</p>
        </div2>

        
<div2 n="221"><head>[schol. 221]</head>

          <p> FRVSTRA quis enim ei relicta victoria subveniret? </p>
        </div2>

        
<div2 n="225"><head>[schol. 225]</head>

          <p> IPSO SVPEREST IN FINE ut «spatia et si plura supersint, transeat elapsus prior».</p>
        </div2>

        
<div2 n="229"><head>[schol. 229]</head>

          <p> PROPRIVM DECVS quasi iam partam victoriam et honorem ni teneant, indignantur. </p>
        </div2>

        
<div2 n="231"><head>[schol. 231]</head>

          <p> SVCCESSVS felicitas. POSSVNT QVIA POSSE VIDENTVR sperabant victoriam spectantum
            opinione, ut «cunctique sequentem instigant studiis».</p>
        </div2>

        
<div2 n="233"><head>[schol. 233]</head>

          <p> PALMAS VTRASQVE diximus supra antiquum hoc esse. Carminius tamen dicit, qui de
            elocutionibus scripsit, per naturam vitiosam esse hanc elocutionem et, sive ‘utramque
            palmam’ sive ‘utrasque palmas’ dixerimus, esse in aliquo usurpationem.</p>
        </div2>

        
<div2 n="235"><head>[schol. 235]</head>

          <p> IMPERIVM EST PELAGI in pelago, ut «di quibus imperium est animarum».</p>
        </div2>

        
<div2 n="236"><head>[schol. 236]</head>

          <p> LAETVS victor; a praecedenti quod sequitur.</p>
        </div2>

        
<div2 n="237"><head>[schol. 237]</head>

          <p> ANTE ARAS de quibus paulo post «pars spoliant aras». VOTI REVS debitor; unde vota
            solventes dicimus absolutos. Inde est «damnabis tu quoque votis», quasi reos.</p>
        </div2>

        
<div2 n="238"><head>[schol. 238]</head>

          <p> PROICIAM exta ‘proiciuntur’ in fluctus, aris ‘porriciuntur’, hoc est porriguntur; nisi
            forte dicamus etiam fluctibus offerri. quod si est, ‘porriciam’ legendum est.</p>
        </div2>

        
<div2 n="240"><head>[schol. 240]</head>

          <p> PHORCIQVE CHORVS Latine ‘hic Phorcus, huius Phorci’ dicimus; nam apud nos Graeca huius
            nominis non est declinatio. Est autem deus marinus. PANOPEAQVE VIRGO una de Nereidibus,
            quam ideo separatim dixit, ut illas non virgines intellegamus.</p>
        </div2>

        
<div2 n="241"><head>[schol. 241]</head>

          <p> PORTVNVS deus marinus qui portubus praeest. Et bene ‘impulit’ eum ‘ipse’ iam vicinum
            portui. Nota est autem fabula: Athamas post furorem a Iunone inmissum cum, occiso
            Learcho, Melicertam alterum filium cum Ino uxore sua persequeretur et se illi in mare
            praecipitassent, voluntate numinum in deos versi sunt, Melicerta in Portunum, qui Graece
            Palaemon dicitur, Ino in matrem Matutam, quae Graece dicitur Leucothea.</p>
        </div2>

        
<div2 n="243"><head>[schol. 243]</head>

          <p> PORTV SE CONDIDIT ALTO id est usque ad interiora pervenit.</p>
        </div2>

        
<div2 n="244"><head>[schol. 244]</head>

          <p> EX MORE ludorum, scilicet per praeconem.</p>
        </div2>

        
<div2 n="245"><head>[schol. 245]</head>

          <p> VICTOREM ‘primum’ subaudis; nam et illi duo victores sunt Sergesti - unde paulo post
            «quem modo navali Mnestheus certamine victor consequitur». </p>
        </div2>

        
<div2 n="248"><head>[schol. 248]</head>

          <p> DAT FERRE Graecum est duo verba coniungere, ut paulo post «donat habere viro»; sed hoc
            datur poetis. MAGNVM TALENTVM ut diximus, quiddam breve, sed ‘magnum’ dixit comparatione
            alterius. </p>
        </div2>

        
<div2 n="250"><head>[schol. 250]</head>

          <p> CIRCVM in parte estrema.</p>
        </div2>

        
<div2 n="251"><head>[schol. 251]</head>

          <p> MAEANDRO DVPLICI flexuoso. Et hoc dicit: erat in chlamyde flexuosa et in se remeabilis
            purpura, in modum Maeandri, fluminis Cariae provinciae. MELIBOEA pro ‘Meliboeensis’. Est
            autem civitas Thessaliae Meliboea.</p>
        </div2>

        
<div2 n="252"><head>[schol. 252]</head>

          <p> REGIVS Troi, regis Phrygiae, filius.</p>
        </div2>

        
<div2 n="253"><head>[schol. 253]</head>

          <p> FATIGAT laus picturae, quasi gerat.</p>
        </div2>

        
<div2 n="254"><head>[schol. 254]</head>

          <p> PRAEPES modo volans.</p>
        </div2>

        
<div2 n="255"><head>[schol. 255]</head>

          <p> SVBLIMEM in altum.</p>
        </div2>

        
<div2 n="256"><head>[schol. 256]</head>

          <p> PALMAS AD SIDERA TENDVNT aut mirantes aut increpantes deos.</p>
        </div2>

        
<div2 n="258"><head>[schol. 258]</head>

          <p> VIRTVTE SECVNDVM quia ille favore vicerat numinum. Vnde et praemia dantur congrua:
            illi chlamys, deorum continens fabulam, huic lorica, id est virtutis insigne. </p>
        </div2>

        
<div2 n="259"><head>[schol. 259]</head>

          <p> HAMIS AVROQVE hamis aureis.</p>
        </div2>

        
<div2 n="261"><head>[schol. 261]</head>

          <p> SIMOENTA venit a nominativo Graeco non in <foreign xml:lang="grc">ις</foreign> sed in
              <foreign xml:lang="grc">εις</foreign> exeunte. SVB ILIO ALTO ‘o’ brevis fit sequente
            vocali.</p>
        </div2>

        
<div2 n="262"><head>[schol. 262]</head>

          <p> DECVS ET TVTAMEN quia triplex et aurea. </p>
        </div2>

        
<div2 n="263"><head>[schol. 263]</head>

          <p> PHEGEVS SAGARISQVE nominatim dicendo addidit laudem.</p>
        </div2>

        
<div2 n="265"><head>[schol. 265]</head>

          <p> CVRSV PALANTES TROAS AGEBAT ad Aeneae, qui eum vicit, pertinet laudem.</p>
        </div2>

        
<div2 n="267"><head>[schol. 267]</head>

          <p> CYMBIAQVE pocula in modum cymbae navis. ASPERA SIGNIS <foreign xml:lang="grc">
              ἀνάγλυφα</foreign>. </p>
        </div2>

        
<div2 n="268"><head>[schol. 268]</head>

          <p> OMNES qui vicerant scilicet.</p>
        </div2>

        
<div2 n="269"><head>[schol. 269]</head>

          <p> PVNICEIS TAENIS vittis roseis. Et significat lemniscatas coronas, quae sunt de
            frondibus et discoloribus fasciis, et, sicut Varro dicit, magni honoris sunt. ‘Taenis’
            autem modo ‘vittis’; alias vittarum extremitates dicit, ut «fit longae taenia vittae».
          </p>
        </div2>

        
<div2 n="270"><head>[schol. 270]</head>

          <p> ARTE id est virtute.</p>
        </div2>

        
<div2 n="271"><head>[schol. 271]</head>

          <p> ATQVE ORDINE DEBILIS VNO Sergestus scilicet. Et bene ex mutatione conquisivit ornatum;
            nam inrideri et sine honore esse hominis est, remis carere, navis. </p>
        </div2>

        
<div2 n="273"><head>[schol. 273]</head>

          <p> VIAE IN AGGERE agger est media viae eminentia, coaggeratis lapidibus strata; unde viae
            aggerem dixit.</p>
        </div2>

        
<div2 n="274"><head>[schol. 274]</head>

          <p> AEREA fortis, ut «aerea puppis». GRAVIS fortis, ut «gravibus certamina remis».</p>
        </div2>

        
<div2 n="276"><head>[schol. 276]</head>

          <p> TORTVS hos tortus – id est sine causa temptat incessus.</p>
        </div2>

        
<div2 n="278"><head>[schol. 278]</head>

          <p> CLAVDA ab homine transtulit; Cicero «mancam ac debilem fore praeturam suam». </p>
        </div2>

        
<div2 n="279"><head>[schol. 279]</head>

          <p> MEMBRA etiam hoc ab homine transtulit.</p>
        </div2>

        
<div2 n="281"><head>[schol. 281]</head>

          <p> VELA FACIT TAMEN <foreign xml:lang="grc">ἀνακόλουθον</foreign>; nam non praemisit
            ‘quamquam remigare non possit’. SVBIT OSTIA portus, ut supra diximus, ideo, quia exitus
            fluminum frequenter portus efficiunt.</p>
        </div2>

        
<div2 n="282"><head>[schol. 282]</head>

          <p> PROMISSO aut magno, aut ante promisso, ut intellegamus in omnibus ludis illud esse
            servatum «nemo ex hoc numero mihi non donatus abibit»; quod et in pyctali ait certamine
            «victori velatum auro vittisque iuvencum, ensem atque insignem galeam, solacia victo».
            Aut certe promisisse eum intellegamus quando vidit navem periclitantem.</p>
        </div2>

        
<div2 n="284"><head>[schol. 284]</head>

          <p> OPERVM HAVD IGNARA MINERVAE perita lanificii.</p>
        </div2>

        
<div2 n="285"><head>[schol. 285]</head>

          <p> CRESSA GENVS figura Graeca, ut «qui genus? Vnde domo?». PHOLOE nomen proprium. Erat
            autem lactans; nam infantes lactentes dicimus.</p>
        </div2>

        
<div2 n="287"><head>[schol. 287]</head>

          <p> GRAMINEVM graminosum. Cicero de hastis bene «etiamne gramineas hastas». COLLIBVS
            VNDIQVE CVRVIS mutavit; non enim silva colles habet, sed est in collibus silva. Debuit
            ergo dicere, ‘quem colles cingebant silvis’.</p>
        </div2>

        
<div2 n="288"><head>[schol. 288]</head>

          <p> MEDIAQVE IN VALLE THEATRI media in valle erat circus theatri, id est spatium
            spectaculi. Et ‘theatri’ Graece dixit <foreign xml:lang="grc">ἀπὸ τῆϛ θεωρίας</foreign>;
            non enim est speciale. </p>
        </div2>

        
<div2 n="290"><head>[schol. 290]</head>

          <p> CONSESSV MEDIVM TVLIT ordo est: quo se Aeneas medium tulit cum multis milibus et
            exstructo consessu resedit.</p>
        </div2>

        
<div2 n="292"><head>[schol. 292]</head>

          <p> ANIMOS ‘eorum’ subaudis.</p>
        </div2>

        
<div2 n="293"><head>[schol. 293]</head>

          <p> MIXTIQVE SICANI quod ait «pars et certare parati».</p>
        </div2>

        
<div2 n="295"><head>[schol. 295]</head>

          <p> VIRIDIQVE IVVENTA aetates omnes Varro sic dividit; infantiam, pueritiam,
            adulescentiam, iuventam, senectam. Hae tamen, sicut etiam de temporibus supra diximus,
            singulae trifariam dividuntur, ut sit prima, viridis, praeceps; hinc est et ‘viridi
            iuventa’ et «cruda deo viridisque senectus». Item Sallustius «sed Mithridates extrema
            pueritia regnum ingressus matre sua veneno interfecta». </p>
        </div2>

        
<div2 n="296"><head>[schol. 296]</head>

          <p> AMORE PIO PVERI aut genetivus est, et dicit eum ob hoc venisse, ne amicum relinqueret,
            aut distinguendum per se, et est nominativus pluralis, ut ‘pueri’ non referamus ad
            aetatem, sed ad agonale studium in quo sunt puerorum et virorum separata certamina. Nam
              <foreign xml:lang="grc">ἄνδρες καὶ παῖδες</foreign> dicuntur, licet non sint unius
            aetatis <foreign xml:lang="grc">παῖδες ἄνδρες</foreign>.</p>
        </div2>

        
<div2 n="298"><head>[schol. 298]</head>

          <p> ACARNAN Epirota; Acarnania enim est pars Epiri.</p>
        </div2>

        
<div2 n="299"><head>[schol. 299]</head>

          <p> TEGEAEAE si derivativum fuerit, ‘de’ non sequitur; si ‘Tegeae’ legerimus, non stat
            versus nisi addita ‘de’ syllaba. Derivativum autem ille indicat locus «tunc lateri atque
            umeris Tegaeum subligat ensem». Et Tegeum oppidum est Arcadiae.</p>
        </div2>

        
<div2 n="302"><head>[schol. 302]</head>

          <p> QVOS FAMA OBSCVRA RECONDIT per contrarium illos omnes esse nobiles indicavit.</p>
        </div2>

        
<div2 n="306"><head>[schol. 306]</head>

          <p> CNOSIA Cretensia; Cnosos enim civitas Cretae. Et bene, sicut etiam in navibus, et
            generalia dat et specialia. LEVATO nitido, ut «at levem clipeum sublatis cornibus Io».
          </p>
        </div2>

        
<div2 n="308"><head>[schol. 308]</head>

          <p> PRIMI aliorum conparatione; nam unus est primus.</p>
        </div2>

        
<div2 n="309"><head>[schol. 309]</head>

          <p> FLAVA viridi, ut supra «iaspide fulva».</p>
        </div2>

        
<div2 n="310"><head>[schol. 310]</head>

          <p> PHALERIS equorum ornamentis; sermo Graecus est. HABETO habeat; tertia persona est a
            futuro imperativi, quae in hoc modo numeri singularis similis est secundae.</p>
        </div2>

        
<div2 n="311"><head>[schol. 311]</head>

          <p> AMAZONIAM quasi Amazoniam, ut «sacri tripodes».</p>
        </div2>

        
<div2 n="313"><head>[schol. 313]</head>

          <p> BALTEVS balteus dicitur non tantum quo cingimur sed etiam a quo arma dependent.</p>
        </div2>

        
<div2 n="314"><head>[schol. 314]</head>

          <p> CONTENTVS ABITO quasi de parvo munere.</p>
        </div2>

        
<div2 n="316"><head>[schol. 316]</head>

          <p> CORRIPIVNT SPATIA AVDITO raptim eunt, ut «corripit Aeneas aditum custode sepulto».
            LIMENQVE RELINQVVNT aut regulam aut signum de creta factum.</p>
        </div2>

        
<div2 n="317"><head>[schol. 317]</head>

          <p> SIMVL VLTIMA SIGNANT intuentur ultima spatia aviditate vincendi, ut «notat et designat
            oculis». Aut ‘signant ultima’ culmorum scilicet summitatem; ‘signant’ vestigiis, ut
            alibi «vix summa vestigia signat harena». </p>
        </div2>

        
<div2 n="318"><head>[schol. 318]</head>

          <p> PRIMVS ABIT sicut et de navibus post generalitatem transit ad specialitatem. Et bene,
            quia tribus statuta sunt praemia, quinque commemorat, casuris duobus. </p>
        </div2>

        
<div2 n="319"><head>[schol. 319]</head>

          <p> ALIS velocitate, quia tam ventos quam fulmina alata fingunt poetae, ut «et alitis
            austri». </p>
        </div2>

        
<div2 n="320"><head>[schol. 320]</head>

          <p> PROXIMVS HVIC secundum hunc locum ‘proximum’ dicimus etiam longe positum nullo
            interveniente. </p>
        </div2>

        
<div2 n="323"><head>[schol. 323]</head>

          <p> QVO DEINDE SVB IPSO id est post ipsum.</p>
        </div2>

        
<div2 n="324"><head>[schol. 324]</head>

          <p> CALCEM CALCE TERIT calcem dicimus unde terram calcamus. Ergo non proprie dixit ‘calcem
            calce terit’; planta enim calcem potuit terere. Vnde a parte totum accipiendum, id est
            ‘calce pedem terebat’. </p>
        </div2>

        
<div2 n="325"><head>[schol. 325]</head>

          <p> INCVMBENS VMERO aut Helymi umero, aut currentis est gestus. </p>
        </div2>

        
<div2 n="326"><head>[schol. 326]</head>

          <p> ELAPSVS PRIOR eut, dum labitur, id est celeriter currit, prior fiat; et satis licenter
            est dictum. AMBIGVVM minus firmum ad celeritatem.</p>
        </div2>

        
<div2 n="327"><head>[schol. 327]</head>

          <p> SVB IPSAM FINEM ‘finem’ bis subaudis: ‘sub ipsam finem’ fessi ‘adventabant ad finem’.
          </p>
        </div2>

        
<div2 n="329"><head>[schol. 329]</head>

          <p> LABITVR INFELIX quia parata victoria caruit. CAESIS IVVENCIS bene rem notam per
            transitum tetigit; agonalis enim moris fuerat post sacrificia ad certamen venire.</p>
        </div2>

        
<div2 n="330"><head>[schol. 330]</head>

          <p> FVSVS HVMVM ordo est ‘super fusus’.</p>
        </div2>

        
<div2 n="332"><head>[schol. 332]</head>

          <p> TITVBATA participium sine verbi origine. IN IPSO CONCIDIT ablativum posuit, quia non
            est mutatio.</p>
        </div2>

        
<div2 n="334"><head>[schol. 334]</head>

          <p> OBLITVS AMORVM ‘amare’; nec supra dictis congrue. Ait enim ‘amore pio pueri’, nunc
            ‘amorum’; qui pluraliter non nisi turpitudinem significant.</p>
        </div2>

        
<div2 n="336"><head>[schol. 336]</head>

          <p> SPISSA ARENA tenui; quanto enim quid minutius, tanto est densius.</p>
        </div2>

        
<div2 n="338"><head>[schol. 338]</head>

          <p> PRIMA TENET <foreign xml:lang="grc">τὰ πρῶτα</foreign>. FREMITVQVE SECVNDO bene
            ‘secundo’ addidit, quia est et irascentum.</p>
        </div2>

        
<div2 n="340"><head>[schol. 340]</head>

          <p> HIC temporis adverbium est. Per caveam autem plebem significat; nam ‘cavea’ consessus
            est populi. ORA PRIMA PATRVM hoc est quod Iuvenalis ait «et omnibus ad podium
            spectantibus».</p>
        </div2>

        
<div2 n="343"><head>[schol. 343]</head>

          <p> LACRIMAEQVE DECORAE ipse etiam fletus habebat aliquid venustatis, ortus aut a gaudio,
            ut Terentius «o lacrimo gaudio», quod et congruit puero propter victoriam inopinatam,
            aut certe ad miserationem movendam contra eum qui se adserebat esse victorem. </p>
        </div2>

        
<div2 n="344"><head>[schol. 344]</head>

          <p> VENIENS crescens, ut «hic segetes, illic veniunt felicius uvae».</p>
        </div2>

        
<div2 n="349"><head>[schol. 349]</head>

          <p> CERTA MANENT PVERI ut diximus supra, quia <foreign xml:lang="grc">παῖδες</foreign>
            dicuntur.</p>
        </div2>

        
<div2 n="350"><head>[schol. 350]</head>

          <p> ME LICEAT ‘liceat me miserari’; nam non ‘me liceat’ sed ‘mihi liceat’ dicimus. CASVS
            adlusit, a cadendo.</p>
        </div2>

        
<div2 n="351"><head>[schol. 351]</head>

          <p> TERGVM mutavit more suo; nam ‘tergus’ debuit dicere.</p>
        </div2>

        
<div2 n="352"><head>[schol. 352]</head>

          <p> ONEROSVM plus est quam si ‘oneratum’ diceret, sicut ‘sceleratum’ et ‘scelerosum’.</p>
        </div2>

        
<div2 n="355"><head>[schol. 355]</head>

          <p> QVI LAVDE CORONAM virtute, a sequenti quod praecedit.</p>
        </div2>

        
<div2 n="356"><head>[schol. 356]</head>

          <p> FORTVNA bene dolum suum excusat.</p>
        </div2>

        
<div2 n="358"><head>[schol. 358]</head>

          <p> OPTIMVS OLLI aut ei adrisit, aut ‘olli iussit efferri’. Sane congrue arma dat
            iuveni.</p>
        </div2>

        
<div2 n="359"><head>[schol. 359]</head>

          <p> DIDYMAONIS ARTES laus ab artifice, ut «divinum opus Alcimedontis». </p>
        </div2>

        
<div2 n="360"><head>[schol. 360]</head>

          <p> NEPTVNI SACRO DANAIS DE POSTE REFIXVM ‘Danais’ ‘a Danais’. Et intellegimus hoc ad
            Aeneam transisse per Helenum.</p>
        </div2>

        
<div2 n="363"><head>[schol. 363]</head>

          <p> PRAESENS fortis; ac si diceret, si adsit quis plenus animi.</p>
        </div2>

        
<div2 n="366"><head>[schol. 366]</head>

          <p> VELATVM coronatum. AVRO autem quia solent habere laminas quasdam, ut «et statuam ante
            aras aurata fronte iuvencum».</p>
        </div2>

        
<div2 n="369"><head>[schol. 369]</head>

          <p> VIRVM SE MVRMVRE TOLLIT cum suffragio plurimorum.</p>
        </div2>

        
<div2 n="370"><head>[schol. 370]</head>

          <p> SOLVS QVI PARIDEM SOLITVS CONTENDERE CONTRA multi haec a poeta volunt dici; melius
            tamen verba sunt populi, unde et «virum se murmure tollit». PARIDEM venit ab eo quod est
            ‘Paris, Paridis’; quod autem legimus «Parin creat urbe paterna» venit <foreign xml:lang="grc">
              ἀπὸ τοῦ' ὁ Πάρις</foreign>, <foreign xml:lang="grc">τοῦ
              Πάριος</foreign>, <foreign xml:lang="grc">τῷ Πάρι</foreign>, <foreign xml:lang="grc">
              τὸν Πάριν</foreign>. Et volunt, si proprium sit, in ‘dos’ exire genetivum, si
            appellativum, in ‘os’. Sane hic Paris secundum Troica Neronis fortissimus fuit, adeo ut
            in Troiae agonali certamine superaret omnes, ipsum etiam Hectorem. Qui cum iratus in eum
            stringeret gladium, dixit se esse germanum; quod adlatis crepundiis probavit qui habitu
            rustici adhuc latebat. Hos autem ludos transfert Vergilius ad Hectoris tumulum <del>[qui
              sunt facti cum habuisset Hector occidi]</del>.</p>
        </div2>

        
<div2 n="373"><head>[schol. 373]</head>

          <p> AMYCI DE GENTE Amycus filius Neptuni fuit et nymphae Melies, qui a Polluce victus est
            pyctali certamine. Bebrycia autem ipsa est Bithynia; Sallustius «igitur introrsus prima
            Asiae Bithynia est, multis antea nominibus appellata». Ipsa enim est et maior
            Phrygia.</p>
        </div2>

        
<div2 n="374"><head>[schol. 374]</head>

          <p> MORIBVNDVM morienti similem.</p>
        </div2>

        
<div2 n="375"><head>[schol. 375]</head>

          <p> TALIS qualem multitudo loquebatur.</p>
        </div2>

        
<div2 n="376"><head>[schol. 376]</head>

          <p> OSTENDIT melius dixisset ‘ostentat’.</p>
        </div2>

        
<div2 n="380"><head>[schol. 380]</head>

          <p> ALACRIS cum ‘acer’ ubique dicat, ‘alacer’ tamen non dicit, licet inde nascatur. Vitat
            enim confusionem, unde utrumque non vult dicere; nam ‘alacer’ nusquam, ‘acris’ nusquam
            dixit. Inde est quod etiam pampini supprimit genus, quia dubitatur. </p>
        </div2>

        
<div2 n="383"><head>[schol. 383]</head>

          <p> SI NEMO AVDET <foreign xml:lang="grc">ὅρος βίαιος</foreign>: argumentatur enim se
            omnes vicisse ex eo, quod ad certamen nullus accedit.</p>
        </div2>

        
<div2 n="386"><head>[schol. 386]</head>

          <p> REDDI quasi debita promissa, quia ait «victori velatum auro vittisque iuvencum».</p>
        </div2>

        
<div2 n="387"><head>[schol. 387]</head>

          <p> HIC GRAVIS tunc. ‘Gravis’ autem aetate vel obiurgatione. CASTIGAT obiurgat. </p>
        </div2>

        
<div2 n="388"><head>[schol. 388]</head>

          <p> TORO CONSEDERAT HERBAE verbum de verbo; nam ‘torus’ a tortis dictus est herbis.</p>
        </div2>

        
<div2 n="389"><head>[schol. 389]</head>

          <p> FRVSTRA ordo est: tantane dona tam patiens sines tolli frustra? Sane sciendum hunc
            secundum Hyginum, qui de familiis Troianis scripsit, unum Troianorum fuisse, de quo
            Vergilius mutat historiam.</p>
        </div2>

        
<div2 n="391"><head>[schol. 391]</head>

          <p> NOBIS DEVS ILLE MAGISTER ‘nobis’ non vacat: ut «qui mihi accubantes», sed pro ‘noster’
            est positum, vitandi homoeoteleuti causa. </p>
        </div2>

        
<div2 n="394"><head>[schol. 394]</head>

          <p> ILLE SVB HAEC aut ‘statim’ aut ‘post haec’.</p>
        </div2>

        
<div2 n="395"><head>[schol. 395]</head>

          <p> SED ENIM GELIDVS aliud pendet ex alio. Quare ‘hebet’? Quia gelidus est; Quare
            ‘gelidus’? Quia senis.</p>
        </div2>

        
<div2 n="396"><head>[schol. 396]</head>

          <p> EFFETAE exhaustae, et est translatio a mulieribus, quas frequens partus debiles
            reddit. </p>
        </div2>

        
<div2 n="397"><head>[schol. 397]</head>

          <p> IMPROBVS ISTE qui sine certamine postulat praemium.</p>
        </div2>

        
<div2 n="398"><head>[schol. 398]</head>

          <p> ILLA IVVENTAS aut magna, aut quae quondam fuerat.</p>
        </div2>

        
<div2 n="400"><head>[schol. 400]</head>

          <p> NEC DONA MOROR id est non exspecto. Hic enim sensus tam superioribus quam sequentibus
            congruit; et supra enim ait se non praemii causa dimicare sed gloriae, et paulo post
            bovem victor interemit. </p>
        </div2>

        
<div2 n="401"><head>[schol. 401]</head>

          <p> IMMANI PONDERE ‘inmanis ponderis’ more suo, ut «hamis auroque trilicem».</p>
        </div2>

        
<div2 n="402"><head>[schol. 402]</head>

          <p> QVIBVS quorum instructu.</p>
        </div2>

        
<div2 n="403"><head>[schol. 403]</head>

          <p> FERRE MANVM contendere; nam utraque manus armatur. INTENDERE BRACHIA TERGO ligare, ut
            «intenditque locum sertis».</p>
        </div2>

        
<div2 n="404"><head>[schol. 404]</head>

          <p> ANIMI TANTORVM hoc est virorum fortium. Vnde addidit «ante omnes stupet ipse Dares».
            Nam stultum est dicere ‘tantorum boum’, cum dixerit ‘septem’.</p>
        </div2>

        
<div2 n="406"><head>[schol. 406]</head>

          <p> LONGE valde, ut: «Tiberinaque longe ostia».</p>
        </div2>

        
<div2 n="408"><head>[schol. 408]</head>

          <p> VERSAT considerat, ut Sallustius «exercitum vertere».</p>
        </div2>

        
<div2 n="409"><head>[schol. 409]</head>

          <p> SENIOR secundum Varronem ‘senior’ et ‘iunior’ comparativi sunt per inminutionem. Hinc
            est «iam senior, sed cruda deo viridisque senectus»; additum enim hoc est ad exprimendum
            quid sit ‘senior’. Item Ovidius «inter iuvenemque senemque». Et re vera non convenit
            hunc satis senem accipi qui et vincere potest et uno ictu taurum necare. Ergo ‘senior’
            ‘non satis senex’, sicut ‘iunior’ ‘non satis iuvenis’, intra iuvenem, sicut ‘pauperior’
            intra pauperem. Dicit autem hoc in libris ad Ciceronem.</p>
        </div2>

        
<div2 n="410"><head>[schol. 410]</head>

          <p> CAESTVS ET ARMA <foreign xml:lang="grc">ἓν διὰ δυοῖν</foreign>; ‘arma’ id est
            ‘caestus’.</p>
        </div2>

        
<div2 n="411"><head>[schol. 411]</head>

          <p> TRISTEMQVE HOC IPSO IN LITORE PVGNAM aut in quo magister occisus est aut ‘in tristi
            litore’, id est infecundo; Varro enim dicit sub Eryce monte esse infecundum campum fere
            in tribus iugeribus, in quo Eryx et Hercules dimicaverunt.</p>
        </div2>

        
<div2 n="412"><head>[schol. 412]</head>

          <p> HAEC GERMANVS ‘germanus’ est secundum Varronem in libris de gradibus, de eadem
            genetrice manans, non, ut multi dicunt, de eodem germine, quos ille tantum fratres
            vocat. Secundum quem bene nunc Erycem, Butae et Veneris filium, Aeneae dicit fuisse
            germanum.</p>
        </div2>

        
<div2 n="413"><head>[schol. 413]</head>

          <p> SANGVINE CERNIS ADHVC non Herculis, quippe victoris, sed Erycis; quae infecerat se
            tegendo.</p>
        </div2>

        
<div2 n="415"><head>[schol. 415]</head>

          <p> AEMVLA NECDVM adversa virtuti.</p>
        </div2>

        
<div2 n="416"><head>[schol. 416]</head>

          <p>GEMINIS duobus.</p>
        </div2>

        
<div2 n="418"><head>[schol. 418]</head>

          <p> AVCTOR ACESTES huius certaminis scilicet.</p>
        </div2>

        
<div2 n="419"><head>[schol. 419]</head>

          <p> AEQVEMVS PVGNAS id est arma, a sequenti quod praecedit. TIBI pro te, ut «tibi deserit
            Hesperus Oetam».</p>
        </div2>

        
<div2 n="420"><head>[schol. 420]</head>

          <p> EXVE proice, solve. </p>
        </div2>

        
<div2 n="421"><head>[schol. 421]</head>

          <p> DVPLICEM AMICTVM id est abollam, quae duplex est, sicut chlamys. Horatius «contra quem
            duplici panno patientia velat».</p>
        </div2>

        
<div2 n="426"><head>[schol. 426]</head>

          <p> CONSTITIT hic distinguendum propter vitium, ut sit ‘arrectus in digitos’. Est autem
            hic totus locus de Apollonio translatus.</p>
        </div2>

        
<div2 n="429"><head>[schol. 429]</head>

          <p> PVGNAMQVE LACESSVNT ‘provocant’ potius, quam ‘gerunt’.</p>
        </div2>

        
<div2 n="431"><head>[schol. 431]</head>

          <p> MEMBRIS ET MOLE mole membrorum, ut «molemque et montes». </p>
        </div2>

        
<div2 n="432"><head>[schol. 432]</head>

          <p> GENVA LABANT proceleumaticus est, quem, ut supra diximus, sic semper ponit ut cogi
            possit in dactylum, ut «genua labant», et «arietat in portas». </p>
        </div2>

        
<div2 n="433"><head>[schol. 433]</head>

          <p> NEQVIQVAM non profutura victoriae. VVLNERA IACTANT ictus. </p>
        </div2>

        
<div2 n="438"><head>[schol. 438]</head>

          <p> TELA ictus. EXIT vitat, declinat, ut de Tarchone «et vim viribus exit». Et hoc verbo
            bis usus est tantum.</p>
        </div2>

        
<div2 n="439"><head>[schol. 439]</head>

          <p> QVI MOLIBVS VRBEM amphibolon est, aut celsam molibus aut quae molibus oppugnatur.</p>
        </div2>

        
<div2 n="440"><head>[schol. 440]</head>

          <p> SEDET CIRCVM CASTELLA tmesis est, circumsedet.</p>
        </div2>

        
<div2 n="443"><head>[schol. 443]</head>

          <p> OSTENDIT DEXTRAM aut fiducia virtutis est ostendere quod minaris, aut certe provectus
            aetatis ostenditur, quae eum ex inproviso ferire non sinit.</p>
        </div2>

        
<div2 n="444"><head>[schol. 444]</head>

          <p> VELOX velociter, nomen pro adverbio.</p>
        </div2>

        
<div2 n="446"><head>[schol. 446]</head>

          <p> VLTRO e contrario; ille enim cadere debuerat.</p>
        </div2>

        
<div2 n="447"><head>[schol. 447]</head>

          <p> GRAVIS GRAVITERQVE figura a similitudine.</p>
        </div2>

        
<div2 n="448"><head>[schol. 448]</head>

          <p> CAVA PINVS bene respexit ad aetatem. ERYMANTHO Erymanthus mons Arcadiae.</p>
        </div2>

        
<div2 n="449"><head>[schol. 449]</head>

          <p> IDA IN MAGNA modo non Cretae, sed Phrygiae, propter pinus.</p>
        </div2>

        
<div2 n="450"><head>[schol. 450]</head>

          <p> CONSVRGVNT STVDIIS in studia.</p>
        </div2>

        
<div2 n="456"><head>[schol. 456]</head>

          <p> PRAECIPITEMQVE DAREN celerem, ut «praecipites, vigilate, viri».</p>
        </div2>

        
<div2 n="457"><head>[schol. 457]</head>

          <p> NVNC ILLE SINISTRA ‘ille’ vacat; nam metri causa additum est. De ipso enim dicit, ut
            «creber utraque manu pulsat versatque Dareta». </p>
        </div2>

        
<div2 n="458"><head>[schol. 458]</head>

          <p> QVAM MVLTA GRANDINE NIMBI hypallage; nam debuit dicere, ‘quam multo nimbo grando
            praecipitatur’.</p>
        </div2>

        
<div2 n="460"><head>[schol. 460]</head>

          <p> VERSATQVE DARETA ‘Dares Daretis’, unde est ‘Dareta’. Et ‘Dares Daris’, unde est
            ‘Daren’, sicut ‘Chremes’ et ‘Chremis’ et ‘Chremetis.</p>
        </div2>

        
<div2 n="465"><head>[schol. 465]</head>

          <p> INFELIX consolatio est; unde non dicit ‘inbellis’, ut fortunae videatur esse quod
            victus est.</p>
        </div2>

        
<div2 n="467"><head>[schol. 467]</head>

          <p> DIXITQVE vacat ‘que’ metri causa. Et maluit perissologiam facere quam uti communi
            syllaba, quae frequens vitiosa est. Vnde et Terentianus «nec tanta in metris venia
            conceditur uti»; Graeci enim his utuntur frequenter.</p>
        </div2>

        
<div2 n="468"><head>[schol. 468]</head>

          <p> FIDI AEQVALES Homerus <foreign xml:lang="grc">φίλοι ἑταῖροι</foreign>.</p>
        </div2>

        
<div2 n="469"><head>[schol. 469]</head>

          <p> VTROQVE in utramque partem.</p>
        </div2>

        
<div2 n="472"><head>[schol. 472]</head>

          <p> VOCATI ACCIPIVNT bene eorum ostendit pudorem; vel, quia erant occupati circa amicum,
            dixit ‘vocati’.</p>
        </div2>

        
<div2 n="474"><head>[schol. 474]</head>

          <p> COGNOSCITE TEVCRI habet rationem personarum, quia virtutem eius noverant Siculi.</p>
        </div2>

        
<div2 n="480"><head>[schol. 480]</head>

          <p> EFFRACTOQVE INLISIT IN OSSA CEREBRO hypallage: effregit ossa et inlisit in
            cerebrum.</p>
        </div2>

        
<div2 n="481"><head>[schol. 481]</head>

          <p> HVMI BOS pessimus versus, in monosyllabum desinens.</p>
        </div2>

        
<div2 n="483"><head>[schol. 483]</head>

          <p> MELIOREM aptiorem; nam animalem hostiam dat.</p>
        </div2>

        
<div2 n="484"><head>[schol. 484]</head>

          <p> CAESTVS ARTEMQVE REPONIT et arma deposuit et arti renuntiavit, id est <foreign xml:lang="grc">
              κατάλυσιν</foreign> fecit.</p>
        </div2>

        
<div2 n="487"><head>[schol. 487]</head>

          <p> INGENTIQVE MANV magna multitudine. MALVM ‘malus’, arbor navis, generis est masculini;
            Horatius «nec malus celeri saucius Africo». Et dictus est malus vel quia habet instar
            mali in summitate vel quia quasi quibusdam malis ligneis cingitur, quorum volubilitate
            vela facilius elevantur.</p>
        </div2>

        
<div2 n="488"><head>[schol. 488]</head>

          <p> TRAIECTO extento, unde transenna dicitur extentus funis; Sallustius «machinato
            strepitu transenna corona in caput inponebatur».</p>
        </div2>

        
<div2 n="489"><head>[schol. 489]</head>

          <p> QVO in quam; nam ponit adverbia pro nominibus, ut «genus unde Latinum».</p>
        </div2>

        
<div2 n="491"><head>[schol. 491]</head>

          <p> CLAMORE SECVNDO ut supra dixit «magnoque virum se murmure tollit».</p>
        </div2>

        
<div2 n="493"><head>[schol. 493]</head>

          <p> QVEM MODO nuper; nam, ut supra diximus, victor fuit duorum. Vrbanus vero dicit ‘modo’
            ‘propemodum’, ‘paene’; nam secundus fuit. Alii ‘victor’ ‘voti compos’ volunt, ut
            «rapidusque rotis insistere victor». Optaverat enim ne rediret extremus, ut «hoc
            vincite, cives».</p>
        </div2>

        
<div2 n="495"><head>[schol. 495]</head>

          <p> CLARISSIME FRATER PANDARE notissime, qui fuit Lycaonis filius. Pandarus autem secundum
            Homerum Minervae persuasione singulare Menelai et Paridis certamen, cum in eo esset ut
            Paris vinceretur, iactu teli diremit, quo Menelaum vulneravit.</p>
        </div2>

        
<div2 n="496"><head>[schol. 496]</head>

          <p> IVSSVS a Minerva.</p>
        </div2>

        
<div2 n="498"><head>[schol. 498]</head>

          <p> SVBSEDIT ACESTES remansit – nec enim proferebatur sors quae remanserat sola - aut
            certe ‘delituit’, unde et subsessores vocantur qui occisuri aliquem delitescunt. De quo
            verbo plenius dicturi sumus illo versu «devicta Asia subsedit adulter».</p>
        </div2>

        
<div2 n="500"><head>[schol. 500]</head>

          <p> FLEXOS INCVRVANT mutatione usus est; nam ‘curvos inflectunt’ debuit dicere.</p>
        </div2>

        
<div2 n="501"><head>[schol. 501]</head>

          <p> PRO SE QVISQVE VIRI pro qualitate roboris sui.</p>
        </div2>

        
<div2 n="503"><head>[schol. 503]</head>

          <p> DIVERBERAT AVRAS scindit.</p>
        </div2>

        
<div2 n="504"><head>[schol. 504]</head>

          <p> ARBORE MALI sic dixit, ut «lustrat Aventini montem».</p>
        </div2>

        
<div2 n="505"><head>[schol. 505]</head>

          <p> EXTERRITA PENNIS timorem suum pennis significans. Singula enim animalia habent signa
            quibus indicant suum timorem, unde ipse de lupo «caudamque remulcens subiecit pavitantem
            utero», item de Caco «turbatumque oculis»; hominum enim timorem primi indicant
            oculi.</p>
        </div2>

        
<div2 n="506"><head>[schol. 506]</head>

          <p> OMNIA PLAVSV alii pennarum dicunt, sed melius spectantum favore; illud enim est
            incredibile.</p>
        </div2>

        
<div2 n="507"><head>[schol. 507]</head>

          <p> ADDVCTO ARCV, TELVM TETENDIT hypallage est; nam adducitur telum et arcus
            intenditur.</p>
        </div2>

        
<div2 n="509"><head>[schol. 509]</head>

          <p> MISERANDVS qui perfecta re difficiliore victoria caruit.</p>
        </div2>

        
<div2 n="511"><head>[schol. 511]</head>

          <p> INNEXA PEDEM innexum pedem habens.</p>
        </div2>

        
<div2 n="513"><head>[schol. 513]</head>

          <p> TVM deinde. Et est adverbium ordinis; nam ‘tunc’ temporis est. ARCV CONTENTA PARATO
            TELA TENENS contento arcu tela tenens parata. </p>
        </div2>

        
<div2 n="514"><head>[schol. 514]</head>

          <p> IN VOTA VOCAVIT nam apud Lycios colitur quasi heros.</p>
        </div2>

        
<div2 n="516"><head>[schol. 516]</head>

          <p> NIGRA SVB NVBE id est alta.</p>
        </div2>

        
<div2 n="517"><head>[schol. 517]</head>

          <p> VITAMQVE RELIQVIT IN ASTRIS unde sumpserat vitam, ut «hinc hominum pecudumque genus
            vitaeque volantum». Sane sciendum hunc totum locum ab Homero esse sumptum; unde inanis
            est vituperatio Aeneae, quod suspenderit avem maternam. Nam et res est translata
            simpliciter et, quamcumque suspendisset avem, in hanc incideret vituperationem; nulla
            enim avis caret consecratione, quia singulae aves numinibus sunt consecrateae. Quamquam
            Vrbanus dicat matrem citius potuisse placari.</p>
        </div2>

        
<div2 n="521"><head>[schol. 521]</head>

          <p> ARTEMQVE PATER ARCVMQVE SONANTEM culpat hoc Vergiliomastix; artem enim in vacuo aëre
            ostendere non poterat. Quamquam dicant periti posse ex ipso sagittariorum gestu artis
            peritiam indicari.</p>
        </div2>

        
<div2 n="522"><head>[schol. 522]</head>

          <p> OBICITVR superius de his particulis secundum Iubam artigraphum tractavimus. Sed dicunt
            alii istas monosyllaborum ratione vel produci vel corripi. Sane sciendum naturae esse ut
            breves sint; euphoniae vel Iubae ratione in compositione producuntur, si tamen ‘i’
            sequatur, quae licet non sit consonans, potest tamen in declinatione pro consonante
            haberi.</p>
        </div2>

        
<div2 n="523"><head>[schol. 523]</head>

          <p> AVGVRIO MONSTRVM ‘augurium’ dictum quasi ‘avigerium’, quod aves gerunt. Et bene de
            sagitta dixit ‘augurium’, quae habet pennas, quamquam omnia ad unum congesserit locum:
            monstrum, augurium, auspicium, oraculum.</p>
        </div2>

        
<div2 n="524"><head>[schol. 524]</head>

          <p> SERA gravia; Sallustius «serum bellum in angustiis futurum», id est grave. Et quod
            inprobant vates Aeneas amplectitur, deceptus augurii similitudine quod apud Troiam
            probaverat pater, ut «stella facem ducens».</p>
        </div2>

        
<div2 n="525"><head>[schol. 525]</head>

          <p> LIQVIDIS IN NVBIBVS nubes pro aëre posuit; nubes enim liquidae esse non possunt.</p>
        </div2>

        
<div2 n="527"><head>[schol. 527]</head>

          <p> CEV SAEPE REFIXA poetice dixit secundum publicam opinionem. Nam, ut Lucretius dicit,
            ventus altiora petens aetherium ignem secum torquet, qui tractus imitatur stellas
            cadentes.</p>
        </div2>

        
<div2 n="529"><head>[schol. 529]</head>

          <p> ATTONITIS ANIMIS stupefactis per tonitrua quae caelestibus ignibus semper
            cohaerent.</p>
        </div2>

        
<div2 n="530"><head>[schol. 530]</head>

          <p> NEC MAXIMVS OMEN ABNVIT AENEAS amplexus est et probavit, non secundum augurum
            disciplinam dixit ad se non pertinere; nam nostri arbitrii est visa omnia vel inprobare
            vel recipere.</p>
        </div2>

        
<div2 n="533"><head>[schol. 533]</head>

          <p> SVME PATER praecipe. Nam verbum est iurisconsultorum, quo utuntur quotiens legatum non
            ab herede datur, sed est in accipientis arbitrio.</p>
        </div2>

        
<div2 n="534"><head>[schol. 534]</head>

          <p> EXSORTEM <foreign xml:lang="grc">ἄκληρον</foreign>, sine sorte.</p>
        </div2>

        
<div2 n="535"><head>[schol. 535]</head>

          <p> ANCHISAE MVNVS quod Cisseus, rex Thraciae, secundum Vergilium pater Hecubae, ut
            «Cisseis regina Parin creat», Anchisae aliquando donaverat.</p>
        </div2>

        
<div2 n="536"><head>[schol. 536]</head>

          <p> INPRESSVM SIGNIS inpressa signa habentem, id est emblemata.</p>
        </div2>

        
<div2 n="540"><head>[schol. 540]</head>

          <p> PRIMVM ANTE OMNES ‘unum’ vacat.</p>
        </div2>

        
<div2 n="543"><head>[schol. 543]</head>

          <p> PROXIMVS post Eurytionem. DONIS ad dona.</p>
        </div2>

        
<div2 n="544"><head>[schol. 544]</head>

          <p> EXTREMVS ostendit hos sua munera percepisse, Acesten vero sumpsisse praecipua.</p>
        </div2>

        
<div2 n="545"><head>[schol. 545]</head>

          <p> NONDVM CERTAMINE MISSO de peractis loquitur rebus; unde debuit dicere ‘vocavit’ et
            ‘fatus est’. Ergo aut tempus est pro tempore, aut sic refert, ut videatur non de
            praeterito loqui, sed actum praeteriti temporis ponere et referre.</p>
        </div2>

        
<div2 n="546"><head>[schol. 546]</head>

          <p> CVSTODEM AD SESE secundum Tullium, qui dicit ad militiam euntibus dari solitos esse
            custodes, quibus primo anno regantur. Vnde ait de Pallante «sub te tolerare magistro
            militiam et grave Martis opus». INPVBIS IVLI ab eo quod est ‘hic pubis’; nam quod ait
            Sallustius «puberes omnes interfici iubet», venit ab eo quod est ‘puber’. Et sunt ista
            communis generis si referantur ad singulos; multitudo autem si dicatur generis tantum
            feminini est ‘haec pubes’. </p>
        </div2>

        
<div2 n="547"><head>[schol. 547]</head>

          <p> FATVR AD AVREM sequitur et «dic, ait»; unde, sicut et in tertio diximus, unum vacet
            necesse est.</p>
        </div2>

        
<div2 n="552"><head>[schol. 552]</head>

          <p> CAMPOS IVBET ESSE PATENTIS discessu populi iubet fieri campos patentes. </p>
        </div2>

        
<div2 n="553"><head>[schol. 553]</head>

          <p> INCEDVNT PVERI aut poetica licentia confundit aetates, ut modo pueros, modo iuvenes
            dicat - nam ait «una acies iuvenum» - aut certe secundum quosdam, sequenti distinctione
            mutata, magistros pueros dicit, sequentes vero maturioris aetatis.</p>
        </div2>

        
<div2 n="554"><head>[schol. 554]</head>

          <p> QVOS OMNIS EVNTES quos euntes omnis turba fremit, id est cum favore prosequitur.</p>
        </div2>

        
<div2 n="556"><head>[schol. 556]</head>

          <p> TONSA COMA ‘tonsa’ ‘composita’; nam proprie comae sunt non caesi capilli. PRESSA
            CORONA id est galea. Et sermone Homeri usus est; nam galeam <foreign xml:lang="grc">
              στεφάνην</foreign> dixit. Et re vera corona dici non potest, cum sequatur «galeam
            ante pedes proiecit inanem». Alii dicunt potuisse eos galeas habere coronatas. Baebius
            tamen Macer dicit, a Caesare Augusto pueris qui luserant Troiam donatas esse galeas et
            bina hastilia; ad quod Vergilium constat adludere.</p>
        </div2>

        
<div2 n="558"><head>[schol. 558]</head>

          <p> IT PECTORE SVMMO sic legendum, ne sit soloecismus. Et rei inanimali dedit motum
            dicendo ‘it’. ‘Summum’ autem ‘pectus’ ait pectoris et colli confinium.</p>
        </div2>

        
<div2 n="560"><head>[schol. 560]</head>

          <p> TRES EQVITVM NVMERO TVRMAE rem Romanae militiae suo inserit carmini. Nam constat primo
            tres partes fuisse populi Romani, unam Titiensium a Tito Tatio, duce Sabinorum, iam
            amico post foedera: alteram Ramnetum a Romulo, tertiam Lucerum, quorum secundum Livium
            et nomen et causa in occulto sunt. Varro tamen dicit Romulum dimicantem contra Titum
            Tatium a Lucumonibus, id est Tuscis, auxilia postulasse, unde quidam venit cum exercitu;
            cui, recepto iam Tatio, pars urbis est data, a quo in urbe Tuscus dictus est vicus.
            Horatius «ac Tusci turba impia vici». Ergo a Lucumone Luceres dicti sunt. Sic autem in
            tres partes divisum fuisse populum constat, ut etiam qui praeerant singulis partibus
            tribuni dicerentur; unde etiam sumptus quos dabant populo tributa nominarunt. TERNI
            DVCTORES more suo, hoc est tres.</p>
        </div2>

        
<div2 n="561"><head>[schol. 561]</head>

          <p> DVCTORES PVERI hic quidam distinguunt, ut diximus supra.</p>
        </div2>

        
<div2 n="562"><head>[schol. 562]</head>

          <p> PARIBVSQVE MAGISTRIS et hoc adludit; nam hodieque equitum dicuntur magistri. </p>
        </div2>

        
<div2 n="564"><head>[schol. 564]</head>

          <p> POLITE PROGENIES illum dicit quem supra a Pyrrho introduxit occisum; de quo Cato in
            Originibus dicit, quod ad Italiam venerit et segregatus ab Aenea condiderit oppidum
            Politorium a suo nomine.</p>
        </div2>

        
<div2 n="565"><head>[schol. 565]</head>

          <p> QVEM THRACIVS ALBIS PORTAT EQVVS cum tres dixerit duces, duorum equos commemorat. Sed
            aut praetermisit quod ut consequeretur necesse erat - nec enim unus pedes esse poterat -
            aut illo reddidit loco, ut «cetera pubes senioris Acestae fertur equis». Quamquam multi
            distinctione mutata tres equos commemorent, ut sit plene ‘equus bicolor maculis’, et de
            alio dicatur ‘vestigia primi alba pedis’, id est primorum pedum vestigia, et ‘frontem
            albam ostentabat alter’.</p>
        </div2>

        
<div2 n="568"><head>[schol. 568]</head>

          <p> GENVS VNDE ATII DVXERE LATINI propter Atiam dicit, matrem Augusti, de qua Antonius ait
            «Aricina mater»; vult enim eius etiam maternum esse genus antiquum.</p>
        </div2>

        
<div2 n="570"><head>[schol. 570]</head>

          <p> EXTREMVS quantum ad numerum spectat.</p>
        </div2>

        
<div2 n="573"><head>[schol. 573]</head>

          <p> CETERA TRINACRII cetera pubes equis Acestae fertur.</p>
        </div2>

        
<div2 n="575"><head>[schol. 575]</head>

          <p> PAVIDOS gloriae cupiditate sollicitos, ut «corda pavor pulsans».</p>
        </div2>

        
<div2 n="579"><head>[schol. 579]</head>

          <p> FLAGELLO virga quae sonat in morem flagelli.</p>
        </div2>

        
<div2 n="581"><head>[schol. 581]</head>

          <p> CHORIS aciebus. VOCATI ictu virgae.</p>
        </div2>

        
<div2 n="586"><head>[schol. 586]</head>

          <p> ET NVNC TERGA FVGA NVDANT tria quae in bellis geruntur cuncta commemorat: fugam,
            pugnam, pacem.</p>
        </div2>

        
<div2 n="588"><head>[schol. 588]</head>

          <p> LABYRINTHVS locus apud Cretam factus a Daedalo perplexis parietibus, ubi Minotaurus
            inclusus est.</p>
        </div2>

        
<div2 n="589"><head>[schol. 589]</head>

          <p> PARIETIBVS TEXTVM CAECIS ITER hypallage est: caecum iter intextis parietibus.
            ANCIPITEM DOLVM perplexum errorem.</p>
        </div2>

        
<div2 n="591"><head>[schol. 591]</head>

          <p> FRANGERET deciperet, falleret. Est autem versus Catulli.</p>
        </div2>

        
<div2 n="593"><head>[schol. 593]</head>

          <p> IMPEDIVNT implicant, intexunt; quod est a vestibus tractum.</p>
        </div2>

        
<div2 n="594"><head>[schol. 594]</head>

          <p> DELPHINVM aut venit ab eo quod est ‘delphin, delphinis, a delphine’, aut ‘delphinum’
            pro ‘delphinorum’ posuit. MARIA VMIDA Homerus <foreign xml:lang="grc">ὑγρὰ
              κέλευθα</foreign>.</p>
        </div2>

        
<div2 n="595"><head>[schol. 595]</head>

          <p> CARPATHIVM mare inter Aegyptum et Rhodum, ab insula Carpatho illic posita. Nec
            mirandum duas eum posuisse comparationes, cum et in secundo hoc fecerit, ut «in segetem
            veluti cum flamma furentibus Austris incidit, aut rapidus montano flumine torrens», et
            in Georgicis tres ponat comparationes: «frigidus ut quondam silvis inmurmurat Auster, ut
            mare sollicitum stridit refluentibus undis, aestuat ut clausis rapidus fornacibus
            ignis». </p>
        </div2>

        
<div2 n="597"><head>[schol. 597]</head>

          <p> PRIMVS ASCANIVS generis ordinem docet, ut in primo diximus. </p>
        </div2>

        
<div2 n="598"><head>[schol. 598]</head>

          <p> RETTVLIT innovavit quod iam fecerat. PRISCOS LATINOS qui tenuerunt loca, ubi Alba est
            condita.</p>
        </div2>

        
<div2 n="600"><head>[schol. 600]</head>

          <p> PORRO post longum intervallum. Et est adverbium temporis.</p>
        </div2>

        
<div2 n="602"><head>[schol. 602]</head>

          <p> TROIAQVE NVNC PVERI TROIANVM DICITVR AGMEN ut ait Suetonius Tranquillus, lusus ipse,
            quem vulgo pyrrhicham appellant, Troia vocatur, cuius originem expressit in libro de
            purorum lusibus.</p>
        </div2>

        
<div2 n="603"><head>[schol. 603]</head>

          <p> HAC CELEBRATA TENVS tmesis est, ‘hactenus’. Et hic sermo, quantum ad artem spectat,
            duas continet partes orationis, ut ‘hac’ pronomen sit, ‘tenus’ praepositio, sicut «pube
            tenus» et «crurum tenus»; sed iam usus obtinuit ut pro una parte habeatur. Ergo
            adverbium est. Omnis enim pars orationis, cum desierit esse quod est, in adverbium
            migrat. Et est temporis; nam ‘hucusque’ significat. </p>
        </div2>

        
<div2 n="604"><head>[schol. 604]</head>

          <p> HIC PRIMVM sequitur enim Palinuri mors vel Miseni.</p>
        </div2>

        
<div2 n="606"><head>[schol. 606]</head>

          <p> IRIM DE CAELO MISIT SATVRNIA IVNO ex magna parte servatur ut Mercurius ad concordiam,
            Iris ad discordiam mittatur; unde et Iris dicta est quasi <foreign xml:lang="grc">
              ἔρις</foreign>. Falsum est autem quod dicitur ministra esse tantum dearum, cum et a
            Iove plerumque mittatur, ut «aëriam caelo iam Iuppiter Irim dimittit, germanae haud
            mollia iussa ferentem».</p>
        </div2>

        
<div2 n="607"><head>[schol. 607]</head>

          <p> VENTOSQVE ADSPIRAT EVNTI ut de Mercurio «voca Zephyros». Et bene Irim mittit, quae fit
            de nubibus, quarum dea est Iuno. </p>
        </div2>

        
<div2 n="609"><head>[schol. 609]</head>

          <p> PER MILLE COLORIBVS ARCVM aut subaudis ‘factum’, aut antiptosis est ‘mille colorum’,
            hoc est multicolorum.</p>
        </div2>

        
<div2 n="610"><head>[schol. 610]</head>

          <p> NVLLI VISA ad ipsum rettulit numen. Nam arcus semper videtur, quem non Irim, sed viam
            Iridis dixit. Alii celeritatis esse volunt ‘nulli visa’. Notandum sane etiam de Iride
            arcum genere masculino dicere Vergilium. Catullus et alii genere feminino ponunt,
            referentes ad originem, sicut ‘haec cattus’ et ‘haec gallus’ legimus.</p>
        </div2>

        
<div2 n="611"><head>[schol. 611]</head>

          <p> CONSPICIT INGENTEM CONCVRSVM quia ait supra «undique conveniunt Teucri mixtique
            Sicani».</p>
        </div2>

        
<div2 n="612"><head>[schol. 612]</head>

          <p> DESERTOSQVE VIDET PORTVS a viris scilicet.</p>
        </div2>

        
<div2 n="613"><head>[schol. 613]</head>

          <p> IN SOLA deserta. Terentius «venit meditatus ex solo loco». ACTA mutato h in ‘a’
            superiori accentum damus, ut <foreign xml:lang="grc">Ἑλένη</foreign> Helena, <foreign xml:lang="grc">
              Κιρκή</foreign> Circa. Ergo quoniam et <foreign xml:lang="grc">
              ἀκτὴ</foreign> Graecum est, cum ‘acta’ facit, paenultima debet habere accentum; sed
            propter differentiam commutatur, ne non secreta et amoena litorum, sed participialiter
            acta significet.</p>
        </div2>

        
<div2 n="615"><head>[schol. 615]</head>

          <p> ASPECTABANT FLENTES multi ‘flentes heu’ distinguunt, ut sit ‘miserabiliter flentes’ et
            a persona dicatur poetae. Alii ‘heu’ a mulieribus dictum accipiunt.</p>
        </div2>

        
<div2 n="619"><head>[schol. 619]</head>

          <p> FACIEMQVE DEAE VESTEMQVE REPONIT duo diversa uno sermone conclusit.</p>
        </div2>

        
<div2 n="620"><head>[schol. 620]</head>

          <p> TMARII DORYCLI Thracii; Tmarus enim est mons Thraciae. Et bene suadentis commendatur
            auctoritas.</p>
        </div2>

        
<div2 n="622"><head>[schol. 622]</head>

          <p> AC SIC DARDANIDVM MEDIAM SE MATRIBVS INFERT ‘sic’ aut ‘mutato habitu’ aut ‘ista
            dictura’.</p>
        </div2>

        
<div2 n="623"><head>[schol. 623]</head>

          <p> O MISERAE magna utitur arte persuadendi ut non ex abrupto quod persuadere vult dicat,
            sed circumstantiis illuc descendat.</p>
        </div2>

        
<div2 n="625"><head>[schol. 625]</head>

          <p> EXITIO non ‘regno’.</p>
        </div2>

        
<div2 n="626"><head>[schol. 626]</head>

          <p> SEPTIMA POST TROIAE EXCIDIVM IAM VERTITVR AESTAS atqui et Dido dixit «nam te iam
            septima portat». De qua re quidam hoc dicunt, quod Aeneas apud Carthaginem paucis diebus
            fuerit - nam ait «cum subito adsurgens fluctu nimbosus Orion», qui oritur, ut Sallustius
            dicit, iuxta solis aestivi pulsum; item ait «dum pelago desaevit hiems et aquosus
            Orion», ut hiemem pro tempestate posuerit - secundum quod Carthagini paucis fuit diebus.
            Sed illud occurrit «nunc hiemem inter se luxu, quam longa, fovere». Et hoc quidam sic
            purgant, ut dicant potuisse fieri ut intra anni metas et ad Africam venerit et inde
            navigaverit. Sed istis occurrit quod in primo ait «septima aestas», unde apparet hanc
            octavam fuisse; quod et ab Anchisae morte indicat annus impletus. Ergo constat
            quaestionem hanc unam esse de insolubilibus, quas non dubium est emendaturum fuisse
            Vergilium.</p>
        </div2>

        
<div2 n="627"><head>[schol. 627]</head>

          <p> CVM TERRAS OMNES quia peragraverat multa.</p>
        </div2>

        
<div2 n="628"><head>[schol. 628]</head>

          <p> SIDERAQVE EMENSAE FERIMVR aut tempestates aut provincias quae sideribus subiacent, ut
            «Aethiopum versemus oves sub sidere Cancri». PER MARE MAGNVM procellosum. Lucretius
            «suave mari magno».</p>
        </div2>

        
<div2 n="629"><head>[schol. 629]</head>

          <p> SEQVIMVR FVGIENTEM ut «iam tandem Italiae fugientis prendimus oras». Et re vera nullus
            sequitur nisi quod fugit. VOLVIMVR non ‘navigamus’.</p>
        </div2>

        
<div2 n="630"><head>[schol. 630]</head>

          <p> HIC ERYCIS FINES argumentum a facili.</p>
        </div2>

        
<div2 n="632"><head>[schol. 632]</head>

          <p> NEQVIQVAM qui non proderant, cum essent fatorum comites.</p>
        </div2>

        
<div2 n="635"><head>[schol. 635]</head>

          <p> INFAVSTAS mali ominis.</p>
        </div2>

        
<div2 n="636"><head>[schol. 636]</head>

          <p> NAM MIHI CASSANDRAE non cui credere non debebant, sed cui cum sua pernicie non
            crediderant.</p>
        </div2>

        
<div2 n="638"><head>[schol. 638]</head>

          <p> IAM TEMPVS AGI RES id est Troiam fieri.</p>
        </div2>

        
<div2 n="639"><head>[schol. 639]</head>

          <p> MORA PRODIGIIS ecce prodigium de bono. Et argumentatur ad incendium navium aras ardere
            Neptuni. Quas ideo quattuor dicit, quia singuli duces singulas posuerant. Nam contrarium
            est «numero deus inpare gaudet». Alii tamen dicunt a Cloantho esse positas, quia
            promiserat supra.</p>
        </div2>

        
<div2 n="640"><head>[schol. 640]</head>

          <p> DEVS IPSE cuius sunt naves.</p>
        </div2>

        
<div2 n="641"><head>[schol. 641]</head>

          <p> INFENSVM IGNEM ipsa infensa.</p>
        </div2>

        
<div2 n="645"><head>[schol. 645]</head>

          <p> TOT aut multorum, aut supra dictorum, ut «quinquaginta illi thalami».</p>
        </div2>

        
<div2 n="646"><head>[schol. 646]</head>

          <p> NON BEROE VOBIS non est dissuasio, ut quidam putant, sed magis hortatur persuadendo
            numinis auctoritate. RHOETEIA a Rhoeteo promunturio.</p>
        </div2>

        
<div2 n="647"><head>[schol. 647]</head>

          <p> DIVINI SIGNA DECORIS omnia colligit quibus numina cognoscuntur, ut «namque haud tibi
            vultus mortalis, nec vox hominem sonat».</p>
        </div2>

        
<div2 n="648"><head>[schol. 648]</head>

          <p> SPIRITVS odor, ut «divinum vertice odorem spiravere».</p>
        </div2>

        
<div2 n="649"><head>[schol. 649]</head>

          <p> VEL GRESSVS EVNTIS ut «et vera incessu patuit dea».</p>
        </div2>

        
<div2 n="654"><head>[schol. 654]</head>

          <p> PRIMO ANCIPITES antequam numen agnoscerent. OCVLISQVE MALIGNIS ‘ipsae malignae’.</p>
        </div2>

        
<div2 n="655"><head>[schol. 655]</head>

          <p> MISERVM INTER AMOREM PRAESENTIS TERRAE aut ‘magnum’, ut Terentius «eam misere amat»,
            aut ‘miserum’ quo fiebant miseriores, cum eis regna negarentur.</p>
        </div2>

        
<div2 n="663"><head>[schol. 663]</head>

          <p> ABIETE PVPPIS in abiete pictas, sive ‘abiete’ hoc est quae erant de abiete.</p>
        </div2>

        
<div2 n="665"><head>[schol. 665]</head>

          <p> EVMELVS Latinus accentus est, translato nomine in Latinum.</p>
        </div2>

        
<div2 n="669"><head>[schol. 669]</head>

          <p> CASTRA ut «nos castra movemus». MAGISTRI custodes; Terentius «me filiis relinquunt
            quasi magistrum».</p>
        </div2>

        
<div2 n="670"><head>[schol. 670]</head>

          <p> QVIS FVROR ISTE NOVVS quasi ad furentes loquitur; unde ne tunc quidem agnitus cum
            dixisset «en ego vester Ascanius <del>[galeam proiecit inanem]</del>». ‘Novus’ autem est
            aut ‘magnus’ aut ‘inopinatus’. QVO TENDITIS id est quid habetis intentionis? </p>
        </div2>

        
<div2 n="672"><head>[schol. 672]</head>

          <p> VESTRAS SPES VRITIS navibus enim ad regna tendebant.</p>
        </div2>

        
<div2 n="673"><head>[schol. 673]</head>

          <p> INANEM concavam, vacuam, sine capite.</p>
        </div2>

        
<div2 n="674"><head>[schol. 674]</head>

          <p> LVDO per ludum.</p>
        </div2>

        
<div2 n="679"><head>[schol. 679]</head>

          <p> EXCVSSAQVE PECTORE IVNO EST furoris causa, non furor.</p>
        </div2>

        
<div2 n="680"><head>[schol. 680]</head>

          <p> IDCIRCO quia furor desierat.</p>
        </div2>

        
<div2 n="681"><head>[schol. 681]</head>

          <p> VDO SVB ROBORE vicino aquis.</p>
        </div2>

        
<div2 n="682"><head>[schol. 682]</head>

          <p> STVPPA secundum antiquam orthographiam; nam ‘stippa’ dicta est a stipando. TARDVM
            densum, crassum.</p>
        </div2>

        
<div2 n="683"><head>[schol. 683]</head>

          <p> CORPORE navium, ut «et dissice corpora ponto». DESCENDIT PESTIS incendium; more suo.
            Et declamavit per contrarium; nam ignis superiora semper petit.</p>
        </div2>

        
<div2 n="684"><head>[schol. 684]</head>

          <p> FLVMINA PROSVNT vis aquae.</p>
        </div2>

        
<div2 n="685"><head>[schol. 685]</head>

          <p> VMERIS ABSCINDERE VESTEM notant quidam quod damnum quattuor navium inpatienter doleat;
            sed magis illud considerandum est quod ait supra Ascanius «vestras spes uritis», ut non
            damnum doleat sed spem navigationis ereptam.</p>
        </div2>

        
<div2 n="687"><head>[schol. 687]</head>

          <p> IVPPITER OMNIPOTENS figuratis agit coloribus; nec enim re vera hoc agit ut pereat, sed
            ut restinguatur incendium. Bene autem ‘si’ ubique interponit; hic enim est optimus
            ductus, qui agentis voluntatem latenter ostendit. EXOSVS antiqui et ‘odi’ dicebant et
            ‘osus sum’; hinc est ‘exosus’, quo utimur, licet iam ‘osus sum’ non dicamus. AD VNVM
            nullo excepto.</p>
        </div2>

        
<div2 n="688"><head>[schol. 688]</head>

          <p> SI QVID PIETAS ANTIQVA LABORES RESPICIT HVMANOS aut ‘si tibi cara pietas praestat
            aliquid humanis laboribus’; aut ‘si quid meremur propter pietatis cultum, ut «parce pio
            generi», hoc ipsum remunerare’; aut certe, quod est melius, ‘si vel respicit res humanas
            pietas, quae de terris olim recessit’.</p>
        </div2>

        
<div2 n="690"><head>[schol. 690]</head>

          <p> RES ERIPE LETO acyrologia est.</p>
        </div2>

        
<div2 n="691"><head>[schol. 691]</head>

          <p> QVOD SVPEREST quod congrue sequitur.</p>
        </div2>

        
<div2 n="694"><head>[schol. 694]</head>

          <p> SINE MORE sine exemplo. TONITRVQVE TREMESCVNT ablativus hic incertus est, utrum a
            neutro indeclinabili veniat ‘hoc tonitru’, ut ‘hoc cornu’ - nam inde est «fractaeque
            tonitrua nubes», ut ‘cornua’ - an a masculino secundum quartam declinationem; hinc enim
            est «tonitrus agis et mea fulmina torques».</p>
        </div2>

        
<div2 n="695"><head>[schol. 695]</head>

          <p> ARDVA TERRARVM periphrasis montium. AETHERE TOTO pro aëre posuit.</p>
        </div2>

        
<div2 n="697"><head>[schol. 697]</head>

          <p> MADESCVNT ROBORA aut umectantur, aut resolvuntur in cinerem, quod naturale est post
            incendium.</p>
        </div2>

        
<div2 n="703"><head>[schol. 703]</head>

          <p> FATORVM oraculorum.</p>
        </div2>

        
<div2 n="704"><head>[schol. 704]</head>

          <p> TVM SENIOR NAVTES bene daturum consilium et ab aetate et a prudentia et a religione
            commendat. Quod autem dicit ‘Pallas quem docuit’ propter illud quod supra diximus
            fingitur, quia ipse Romam Palladium dettulit. Vnde Nautiorum familia Minervae sacra
            retinebat, quod etiam Varro docet in libris quos de familiis Troianis scripsit. VNVM
            praecipuum. TRITONIA PALLAS pro uno proprio duo antonomasiva.</p>
        </div2>

        
<div2 n="705"><head>[schol. 705]</head>

          <p> REDDIDIT ARTE virtute, <foreign xml:lang="grc">ἀπὸ τῆϛ ἀρετῆς</foreign>.</p>
        </div2>

        
<div2 n="706"><head>[schol. 706]</head>

          <p> RESPONSA DABAT laus consilii. VEL QVAE PORTENDERET IRA MAGNA DEVM quae
            praesignificabat. ‘Magna ira deum’, id est Iuno, ut et alibi «caelestum vis magna
            iubet».</p>
        </div2>

        
<div2 n="708"><head>[schol. 708]</head>

          <p> SOLATVS VOCIBVS INFIT solatur et infit; nam ‘solans’ debuit dicere, sicut sequens eius
            indicat consolatio.</p>
        </div2>

        
<div2 n="710"><head>[schol. 710]</head>

          <p> QVIDQVID ERIT ut «fuerit quodcumque, fatebor». FERENDO EST dum fertur; modus gerundi
            est a passivo.</p>
        </div2>

        
<div2 n="711"><head>[schol. 711]</head>

          <p> EST TIBI iam hoc consilium est. DIVINAE STIRPIS praeter Dardanum a Criniso fluvio.</p>
        </div2>

        
<div2 n="712"><head>[schol. 712]</head>

          <p> VOLENTEM voliturum; nam velle habet.</p>
        </div2>

        
<div2 n="713"><head>[schol. 713]</head>

          <p> SVPERANT supersunt, superfluunt. Dicit autem non tantum debiles sed etiam nolentes
            iuvenes; unde sequitur ‘longaevosque senes’. Nec enim adderet ‘que’, nisi supra iuvenes
            dixisset. Item expressius ‘et quicquid tecum invalidum metuensque pericli est’.</p>
        </div2>

        
<div2 n="714"><head>[schol. 714]</head>

          <p> PERTAESVM MAGNI INCEPTI ut «si non pertaesum thalami taedaeque fuisset».</p>
        </div2>

        
<div2 n="718"><head>[schol. 718]</head>

          <p> PERMISSO NOMINE ab Aceste scilicet. Dicta autem Acesta Segesta.</p>
        </div2>

        
<div2 n="720"><head>[schol. 720]</head>

          <p> TVM VERO nam et ante cogitaverat, ut «pectore curas mutabat versans». ANIMVM DEDVCITVR
            Graeca figura, ut ‘mentem laesus’.</p>
        </div2>

        
<div2 n="721"><head>[schol. 721]</head>

          <p> ET NOX ATRA POLVM quasi maior causa cogitationis, ut «et sub noctem cura recursat».
            BIGIS proprie.</p>
        </div2>

        
<div2 n="722"><head>[schol. 722]</head>

          <p> CAELO FACIES DELAPSA PARENTIS aut secundum quod supra diximus, quia animae caelum
            tenent, simulacra vero apud inferos sunt; aut ad errorem pertinet somnii, nam et ‘visa’
            ait; aut certe intellegamus a Iove missam potestatem aliquam, quae se in Anchisae
            converteret vultum; nam et ipse dicit «imperio Iovis huc venio» et infert «Elysiumque
            colo». </p>
        </div2>

        
<div2 n="725"><head>[schol. 725]</head>

          <p> CARE MAGIS pro ‘carior’. Bene autem addidit ‘dum vita manebat’, nulla enim est vita
            post mortem.</p>
        </div2>

        
<div2 n="726"><head>[schol. 726]</head>

          <p> IMPERIO IOVIS ab auctoritate, ut «ipse deum tibi me claro dimittit a. a.».</p>
        </div2>

        
<div2 n="728"><head>[schol. 728]</head>

          <p> NAVTES DAT SENIOR ut solet, hic denuo usus est sermonibus; nam ait «tunc senior
            Nautes».</p>
        </div2>

        
<div2 n="730"><head>[schol. 730]</head>

          <p> ATQVE ASPERA CVLTV quod in nono latius exsequitur «natos ad flumina primum
            deferimus».</p>
        </div2>

        
<div2 n="731"><head>[schol. 731]</head>

          <p> DEBELLANDA TIBI bene victoriam, non bella sola praedicit, in quibus esse poterat
            terror.</p>
        </div2>

        
<div2 n="732"><head>[schol. 732]</head>

          <p> AVERNA PER ALTA ut ‘Gargarus Gargara’, ‘Tartarus Tartara’.</p>
        </div2>

        
<div2 n="733"><head>[schol. 733]</head>

          <p> NON ME IMPIA NAMQVE propter facilitatem.</p>
        </div2>

        
<div2 n="734"><head>[schol. 734]</head>

          <p> AMOENA ‘amoena’ sunt loca solius voluptatis plena, quasi ‘amunia’, unde nullus fructus
            exsolvitur; unde nil praestantes ‘inmunes’ vocamus.</p>
        </div2>

        
<div2 n="735"><head>[schol. 735]</head>

          <p> PIORVM CONCILIA ELYSIVMQVE COLO Elysium est ubi piorum animae habitant post corporis
            animaeque discretionem; unde et ‘interitus’ dicitur res inter animam et corpus veniens.
            Ergo Elysium <foreign xml:lang="grc">ἀπὸ τῆϛ λύσεως</foreign>. Quod secundum poetas in
            medio inferorum est suis felicitatibus plenum, ut «solemque suum sua sidera norunt».
            Secundum philosophos Elysium est insulae fortunatae, quas ait Sallustius inclitas esse
            Homeri carminibus, quarum descriptionem Porphyrius commentator dicit esse sublatam.
            Secundum theologos circa lunarem circulum, ubi iam aër purior est; unde ait ipse
            Vergilius «aëris in campis»; item Lucanus «non illuc auro positi nec ture sepulti
            perveniunt».</p>
        </div2>

        
<div2 n="737"><head>[schol. 737]</head>

          <p> TVM GENVS OMNE TVVM ET QVAE DENTVR MOENIA DISCES hae sunt causae propter quas Aeneas
            descendit ad inferos: generis agnitio et civitatis nomen, quod ei nullus umquam
            praedixerat, sed solus indicat pater. Latet enim, ut supra diximus, verum urbis nomen;
            unde ei pater quasi pro mysterio ait «illa inclita Roma».</p>
        </div2>

        
<div2 n="738"><head>[schol. 738]</head>

          <p> TORQVET MEDIOS NOX VMIDA CVRSVS ET ME SAEVVS EQVIS ORIENS ADFLAVIT ANHELIS dies est
            plenus qui habet horas viginti quattuor; nam et nox pars diei est. Dicimus autem diem a
            parte meliore; unde et usus est ut sine commemoratione noctis numerum dicamus dierum.
            Hic autem dies secundum Aegyptios inchoat ab occasu solis, secundum Persas ab ortu
            solis, secundum Etruscos et Athenienses a sexta hora diei, secundum Romanos a media
            nocte et hos nunc secutus ait ‘medios cursus nox torquet et me saevus equis oriens
            adflavit anhelis’. Haec autem plene exsequuntur et Cicero in auguralibus et Aulus
            Gellius in libris Noctium Atticarum. Hoc etiam illa res iuris indicat, quod cum tribunum
            plebi abnoctare ab urbe non liceret, licebat tamen exire post noctem mediam et ante
            mediam reverti.</p>
        </div2>

        
<div2 n="739"><head>[schol. 739]</head>

          <p> SAEVVS ORIENS sol, cuius lux est umbris inimica; unde Lucanus «et medio feriere die».
            Est autem physicum; nam pereunt umbrae solis adventu.</p>
        </div2>

        
<div2 n="741"><head>[schol. 741]</head>

          <p> AENEAS QVO DEINDE RVIS ordo est: Aeneas deinde ‘quo ruis?’. </p>
        </div2>

        
<div2 n="742"><head>[schol. 742]</head>

          <p> QVEM FVGIS quasi ignorans rationem qua fugeret.</p>
        </div2>

        
<div2 n="744"><head>[schol. 744]</head>

          <p> CANAE aut ‘antiquae’ aut propter ignis favillas.</p>
        </div2>

        
<div2 n="745"><head>[schol. 745]</head>

          <p> FARRE PIO vel quia exinde sacrificabant, vel quia mos fuit apud maiores ut divinum
            ignem farre servarent; qui si durasset in alterum diem, eum aptum agendis rebus
            significabant.</p>
        </div2>

        
<div2 n="746"><head>[schol. 746]</head>

          <p> PRIMVM principem.</p>
        </div2>

        
<div2 n="749"><head>[schol. 749]</head>

          <p> HAVD MORA hoc est quod ait «et coniunge volentem». NEC IVSSA voluntatem, ut supra
            «infandum regina iubes renovare dolorem»; aut certe quae Iuppiter iusserat.</p>
        </div2>

        
<div2 n="750"><head>[schol. 750]</head>

          <p> TRANSCRIBVNT VRBI MATRES Romani moris verbum est; ‘transcripti’ enim in colonias
            deducebantur. VRBI ad urbem.</p>
        </div2>

        
<div2 n="751"><head>[schol. 751]</head>

          <p> DEPONVNT quasi de navibus. ANIMOS NIL MAGNAE LAVDIS EGENTES aut Aeneas deponit eos qui
            nulla gloriae cupiditate tanguntur; aut hi qui erant transcripti, id est matres et
            volentium multitudo, deponunt animos, id est summittunt inertiae.</p>
        </div2>

        
<div2 n="753"><head>[schol. 753]</head>

          <p> ROBORA NAVIGIIS melius hic distinguitur.</p>
        </div2>

        
<div2 n="754"><head>[schol. 754]</head>

          <p> EXIGVI NVMERO SED BELLO VIVIDA VIRTVS transiit ad rem a numero.</p>
        </div2>

        
<div2 n="755"><head>[schol. 755]</head>

          <p> VRBEM DESIGNAT ARATRO quem Cato in Originibus dicit morem fuisse; conditores enim
            civitatis taurum in dexteram, vaccam intrinsecus iungebant, et incincti ritu Gabino, id
            est togae parte caput velati, parte succincti, tenebant stivam incurvam ut glebae omnes
            intrinsecus caderent, et ita sulco ducto loca murorum designabant, aratrum suspendentes
            circa loca portarum. Vnde et ‘territorium’ dictum est quasi ‘terriborium’, tritum bubus
            et aratro.</p>
        </div2>

        
<div2 n="757"><head>[schol. 757]</head>

          <p> REGNO TROIANVS ACESTES suo; nomine enim eius fuerat civitas appellata. </p>
        </div2>

        
<div2 n="758"><head>[schol. 758]</head>

          <p> INDICITQVE FORVM id est tempus et locum designat agendorum negotiorum, qui conventus
            vocatur. ‘Indicit’ autem verbum iuris est. Et per hoc potentem vult significare
            civitatem. ET PATRIBVS DAT IVRA VOCATIS dat condendi iuris potestatem his quos
            appellaverat patres; aut certe vocatis patribus iura distribuit. Hi autem, ut Sallustius
            dicit, «vel aetate vel curae similitudine patres appellati sunt». Senatores autem alii a
            senecta aetate, alii a sinendo dictos accipiunt; ipsi enim agendi facultatem dabant per
            senatus consultum. </p>
        </div2>

        
<div2 n="760"><head>[schol. 760]</head>

          <p> IDALIAE Cypriae. SACERDOS alii ad tumulum, alii verso ordine ad templum referunt ut
            lucus tantum tumulo detur Anchisae, ut «inducite fontibus umbras, pastores»; nemora enim
            aptabant sepulcris.</p>
        </div2>

        
<div2 n="768"><head>[schol. 768]</head>

          <p> VISA MARIS FACIES ut «mene salis placidi vultum». Vult autem istos aspectum quoque
            maris horrere.</p>
        </div2>

        
<div2 n="769"><head>[schol. 769]</head>

          <p> FVGAE profectionis.</p>
        </div2>

        
<div2 n="772"><head>[schol. 772]</head>

          <p> ERYCI ET TEMPESTATIBVS bene iunxit; procellae enim aut de fluminibus aut de montibus
            fiunt, quas <foreign xml:lang="grc">περιπνοίας</foreign> dicunt.</p>
        </div2>

        
<div2 n="773"><head>[schol. 773]</head>

          <p> SOLVIQVE EX ORDINE FVNEM ordo est: iubet caedere ex ordine – id est rite peragi
            sacrificium - et sic solvi funem; sic in septimo «Phrygiamque ex ordine matrem invocat»,
            id est rite.</p>
        </div2>

        
<div2 n="774"><head>[schol. 774]</head>

          <p> TONSAE OLIVAE comptae, minutis frondibus.</p>
        </div2>

        
<div2 n="775"><head>[schol. 775]</head>

          <p> PROCVL IN PRORA in parte extrema.</p>
        </div2>

        
<div2 n="780"><head>[schol. 780]</head>

          <p> EFFVNDIT PECTORE VOCES hoc est cum dolore; ut «funditque preces rex pectore ab
            imo».</p>
        </div2>

        
<div2 n="782"><head>[schol. 782]</head>

          <p> PRECES DESCENDERE AD OMNES si quid invidiae est in humillimis precibus, imputandum
            Iunoni est. Nam ‘omnes’ etiam humiles significat; unde ait etiam ‘descendere’.</p>
        </div2>

        
<div2 n="783"><head>[schol. 783]</head>

          <p> QVAM NEC LONGA DIES id est tempus; de quo licet melius feminino genere dicamus, tamen
            et masculino dicimus; nam de certo die masculino tantum utendum est. PIETAS NEC MITIGAT
            aut Troianorum, quia pii sunt, aut certe propter illud «Iunoni Argivae iussos adolemus
            honores», quasi quae nec sacrificiis placaretur.</p>
        </div2>

        
<div2 n="784"><head>[schol. 784]</head>

          <p> INFRACTA valde fracta, ut «Turnus ut infractos adverso Marte Latinos».</p>
        </div2>

        
<div2 n="785"><head>[schol. 785]</head>

          <p> MEDIA DE GENTE id est totius gentis potentem. EXEDISSE muliebriter; nam inde est quod
            sequitur «cineres atque ossa peremptae». Sane ‘edo’ habet et rectam sed antiquam
            declinationem, ut ‘edo edis edit’, et anomalam, ut ‘edo es est’, quarum secunda et
            tertia personae longae sunt propter differentiam ‘sum es est’; ‘edit’ autem in
            praeterito producit ‹‘e’›, ‘edit’, ut ‘legit’.</p>
        </div2>

        
<div2 n="788"><head>[schol. 788]</head>

          <p> CAVSAS TANTI SCIAT ILLA FVRORIS bene supprimit; contra ipsam enim sunt quae Iuno in
            decimo exsequitur, ut «me duce Dardanius Spartam expugnavit adulter».</p>
        </div2>

        
<div2 n="790"><head>[schol. 790]</head>

          <p> QVAM MOLEM ut «tantas audetis tollere moles».</p>
        </div2>

        
<div2 n="791"><head>[schol. 791]</head>

          <p> NEQVIQVAM aut sine causa, id est nulla extante ratione, aut ‘nequiquam’ quantum ad
            eius pertinet mentem; unam enim navim ex omnibus vertit.</p>
        </div2>

        
<div2 n="792"><head>[schol. 792]</head>

          <p> IN REGNIS HOC AVSA TVIS ut «non illi imperium pelagi saevumque tridentem». ACTIS
            furore conpulsis, ut «reginam Allecto stimulis agit undique Bacchi».</p>
        </div2>

        
<div2 n="795"><head>[schol. 795]</head>

          <p> IGNOTAE ignobili, ut «nam saepe favos ignotus adedit stellio»; et dixit Italiae
            comparatione; nam ignota non erat ad quam bis Troiani venerant.</p>
        </div2>

        
<div2 n="797"><head>[schol. 797]</head>

          <p> VELA TIBI id est per regnum tuum.</p>
        </div2>

        
<div2 n="798"><head>[schol. 798]</head>

          <p> SI CONCESSA PETO siquidem; nam modo ‘si’ confirmantis est. Agit autem a possibili.</p>
        </div2>

        
<div2 n="800"><head>[schol. 800]</head>

          <p> FAS OMNE EST ‘fas te est’, hoc est ‘possibile est meis regnis fidere’; nam ‘fido’
            dativum tantum regit.</p>
        </div2>

        
<div2 n="801"><head>[schol. 801]</head>

          <p> VNDE GENVS DVCIS ut diximus supra, quia feliciter est navigaturus Aeneas. Et, ut fert
            fabula, Caelus pater fuit Saturni, cui cum iratus filius falce virilia amputavisset,
            lapsa in mare sunt, de quorum cruore et maris spuma nata dicitur Venus; unde et <foreign xml:lang="grc">
              Ἀφροδίτη</foreign> dicitur, <foreign xml:lang="grc">ἀπὸ τοῦ
              ἀφροῦ</foreign>. Sed hoc habet ratio: omnes vires usu venerio debilitantur, qui sine
            corporis damno non geritur; unde fingitur Venus nata per damnum. De mari autem ideo,
            quia dicunt physici sudorem salsum esse, quem semper elicit coitus. Vnde etiam myrtus ei
            consecrata est, quae litoribus gaudet, ut «litora myrtetis laetissima». MERVI QVOQVE
            etiam praestiti, ut «nec te regina negabo promeritam». Alii dicunt ‘militavi’, ut «aere
            merent parvo».</p>
        </div2>

        
<div2 n="802"><head>[schol. 802]</head>

          <p> RABIEM TANTAM CAELIQVE MARISQVE ut in primo legimus.</p>
        </div2>

        
<div2 n="803"><head>[schol. 803]</head>

          <p> IN TERRIS etiam in terris; nam augmentum est.</p>
        </div2>

        
<div2 n="808"><head>[schol. 808]</head>

          <p> IN MARE SE XANTHVS omnia haec Homeri sunt.</p>
        </div2>

        
<div2 n="809"><head>[schol. 809]</head>

          <p> NEC DIIS NEC VIRIBVS AEQVIS id est diis iniquis, hoc est adversis; litotes figura. Aut
            ‘non aequis’ non aequali favore; plures enim Graecis favebant. De matribus autem
            intellegere non possumus, quia et Thetide melior Venus est et ei praesenti derogare
            nollet.</p>
        </div2>

        
<div2 n="810"><head>[schol. 810]</head>

          <p> CVPEREM CVM VERTERE AB IMO quod proprium eius est, ut «magnoque emota tridenti
            fundamenta quatit». Hinc, ut supra diximus, <foreign xml:lang="grc">ἐνοσίχθων</foreign>
            dictus est. Et fecit augmentum cum se praestitisse dixit iratum.</p>
        </div2>

        
<div2 n="813"><head>[schol. 813]</head>

          <p> PORTVS ACCEDET hic distinguendum, ne sit contrarium Veneris petitioni, quae ait
            «liceat Laurentem attingere Thybrim».</p>
        </div2>

        
<div2 n="814"><head>[schol. 814]</head>

          <p> AMISSVM QVEM GVRGITE QVAERES Misenum dicit, de quo legimus «inter saxa virum spumosa
            immerserat unda».</p>
        </div2>

        
<div2 n="815"><head>[schol. 815]</head>

          <p> VNVM PRO MVLTIS DABITVR CAPVT Palinurum significat; nam falsum erit si unum voluerimus
            accipere.</p>
        </div2>

        
<div2 n="816"><head>[schol. 816]</head>

          <p> LAETA PERMVLSIT permulsit et laeta fecit, ut «animumque labantem inpulit»; aut certe
            perpetuum est epitheton Veneris.</p>
        </div2>

        
<div2 n="817"><head>[schol. 817]</head>

          <p> SPVMANTIA FRENA spumas moventia.</p>
        </div2>

        
<div2 n="818"><head>[schol. 818]</head>

          <p> FERIS equis, ut «inque feri curvam conpagibus alvum».</p>
        </div2>

        
<div2 n="822"><head>[schol. 822]</head>

          <p> VARIAE COMITVM FACIES aut belvas dicit marinas secundum naturam aut poetice deos
            marinos. INMANIA CETE <foreign xml:lang="grc">τὸ κῆτος καὶ τὰ κήτη</foreign>, ut
              ‘<foreign xml:lang="grc">βέλος βέλη</foreign>’; nam Latine sic declinari non potest;
            nullum enim apud nos animal generis neutri est; nisi forte ‘hic cetus, huius ceti’
            dicamus, quod nusquam lectum est; nam dicuntur canes marini.</p>
        </div2>

        
<div2 n="823"><head>[schol. 823]</head>

          <p> ET SENIOR GLAVCI CHORVS Glaucus piscator fuit. Qui cum captos pisces supra herbam
            abiecisset et eos recepisse vidisset quam amiserant vitam, intellecta herbarum potentia,
            esu earum in deum mutatus est. Cuius hic chorum ideo senem dixit, quia etiam ipse senex
            fuerat; aut certe seniorem dicit propter spumarum colorem, sicut paene omnes dii
            finguntur marini. INOVSQVE PALAEMON Melicerta Inus filius. Et notandum patronymicon a
            matre in auctore idoneo.</p>
        </div2>

        
<div2 n="824"><head>[schol. 824]</head>

          <p> PHORCIQVE EXERCITVS OMNIS di qui sub Phorco agunt. Hic autem Phorcus dicitur Thoosae
            nymphae et Neptuni filius. Vt autem Varro dicit, rex fuit Corsicae et Sardiniae: qui cum
            ab Atlante rege navali certamine cum magna exercitus parte fuisset obrutus, finxerunt
            socii eius eum in deum marinum esse conversum.</p>
        </div2>

        
<div2 n="825"><head>[schol. 825]</head>

          <p> LAEVA TENET THETIS satis prudenter sexum debiliorem sinistrae adplicat parti.</p>
        </div2>

        
<div2 n="826"><head>[schol. 826]</head>

          <p> NISAEE media diphthongus est.</p>
        </div2>

        
<div2 n="827"><head>[schol. 827]</head>

          <p> VICISSIM quia reliquerat quidem socios sed feliciter petebat Italiam.</p>
        </div2>

        
<div2 n="828"><head>[schol. 828]</head>

          <p> PERTEMPTANT sollicitant.</p>
        </div2>

        
<div2 n="829"><head>[schol. 829]</head>

          <p> ATTOLLI MALOS id est vela per malorum volubilitatem levari; nam cum navigaret iam, non
            dubium quod olim erexerant arbores.</p>
        </div2>

        
<div2 n="830"><head>[schol. 830]</head>

          <p> FECERE PEDEM podiam, funem quo tenditur velum. SINISTROS NVNC DEXTROS pro aurae
            mutabilitate.</p>
        </div2>

        
<div2 n="832"><head>[schol. 832]</head>

          <p> CORNVA antemnarum extremitates. SVA FLAMINA prospera, a puppi venientia.</p>
        </div2>

        
<div2 n="833"><head>[schol. 833]</head>

          <p> PRINCEPS ANTE OMNES unum vacat.</p>
        </div2>

        
<div2 n="835"><head>[schol. 835]</head>

          <p> MEDIAM CAELI METAM perite locutus est; nam medium caelum meta est anabibazontis
            circuli, qui medius est inter ortum et occasum. A medio autem caelo et finitur ortus et
            occasus incipit siderum. Alter est horizontis, qui segregat aspectum huius caeli ab alio
            invisibili nobis.</p>
        </div2>

        
<div2 n="837"><head>[schol. 837]</head>

          <p> SVB REMIS FVSI PER DVRA SEDILIA NAVTAE id est requierant paululum, sic remos
            tenentes.</p>
        </div2>

        
<div2 n="838"><head>[schol. 838]</head>

          <p> LEVIS vel adventu vel discessu; nam levis in utroque est.</p>
        </div2>

        
<div2 n="839"><head>[schol. 839]</head>

          <p> DISPVLIT VMBRAS nam semper deos ambit nimbus.</p>
        </div2>

        
<div2 n="840"><head>[schol. 840]</head>

          <p> TE PALINVRE PETENS factiose adgrediens, adpetens. SOMNIA soporem. Bene autem discernit
            ista Vergilius, ut ‘Somnum’ ipsum deum dicat, ‘somnium’ quod dormimus, ‘insomnium’ quod
            videmus in somnis, ut «sed falsa ad caelum mittunt insomnia manes».</p>
        </div2>

        
<div2 n="843"><head>[schol. 843]</head>

          <p> IASIDE fili Iasi. IPSA AEQVORA CLASSEM id est et aestu et aura nostris utimur.</p>
        </div2>

        
<div2 n="844"><head>[schol. 844]</head>

          <p> AEQVATAE S. A. prosperae, ut «aequatis classem procedere velis».</p>
        </div2>

        
<div2 n="845"><head>[schol. 845]</head>

          <p> PONE CAPVT bene particulatim ad id venit quod aperte dictum refutaretur. LABORI ex
            intuendis sideribus. PAVLISPER paululum, dum tu quiescis.</p>
        </div2>

        
<div2 n="847"><head>[schol. 847]</head>

          <p> VIX ATTOLLENS LVMINA aut a sideribus removens, aut certe numinis praesentia
            praegravatus. Quod est melius; nam et sequens eius oratio turbata est, quod et
            semiplenae indicant elocutiones.</p>
        </div2>

        
<div2 n="848"><head>[schol. 848]</head>

          <p> VVLTVM mutabilitatem, pro qualitate ventorum.</p>
        </div2>

        
<div2 n="849"><head>[schol. 849]</head>

          <p> IVBES vis, ut «infandum regina iubes renovare dolorem». MENE HVIC CONFIDERE MONSTRO?
            subaudis ‘vis’.</p>
        </div2>

        
<div2 n="850"><head>[schol. 850]</head>

          <p> AENEAN CREDAM QVID ENIM per contrarium: ‘cur Aenean non committam caelo et auris
            fallacibus, qui sum totiens serenitatis fraude deceptus? ‘Quid enim’ ‘quid ni?’ ‘Cur
            non?’.</p>
        </div2>

        
<div2 n="851"><head>[schol. 851]</head>

          <p> FRAVDE SERENI serenitatis, ut «et servantissimus aequi».</p>
        </div2>

        
<div2 n="855"><head>[schol. 855]</head>

          <p> VIQVE SOPORATVM STYGIA morte plenum. VTRAQVE TEMPORA pro ‘utrumque tempus’.</p>
        </div2>

        
<div2 n="856"><head>[schol. 856]</head>

          <p> CVNCTANTI quasi reluctanti. NATANTIA errantia somni vicinitate.</p>
        </div2>

        
<div2 n="858"><head>[schol. 858]</head>

          <p> CVM PVPPIS PARTE prooeconomia; ut triduo natare potuerit.</p>
        </div2>

        
<div2 n="862"><head>[schol. 862]</head>

          <p> CVRRIT ITER ut Cicero «ite viam, redite viam». TVTVM praesidio Neptuni.</p>
        </div2>

        
<div2 n="864"><head>[schol. 864]</head>

          <p> SIRENVM Sirenes secundum fabulam tres, parte virgines fuerunt, parte volucres, Acheloi
            fluminis et Calliopes musae filiae. Harum una voce, altera tibiis, alia lyra canebat; et
            primo iuxta Pelorum, post in Capreis habitaverunt, quae inlectos suo cantu in naufragia
            deducebant. Secundum veritatem meretrices fuerunt, quae transeuntes quoniam deducebant
            ad egestatem, his fictae sunt inferre naufragia. Has Vlixes contemnendo deduxit ad
            mortem. ‘Sirenum’ autem genetivus est veniens ab ‘hac Sirene’.</p>
        </div2>

        
<div2 n="866"><head>[schol. 866]</head>

          <p> TVM RAVCA ac si diceret, antehac delectabili voce resonabant, tunc fluctibus solis. Et
            bene imitatus est maris stridorem «sale saxa sonabant».</p>
        </div2>

        
<div2 n="867"><head>[schol. 867]</head>

          <p> AMISSO FLVITANTEM ERRARE MAGISTRO naturale enim est ut fluctuet navis sine
            gubernatore.</p>
        </div2>

        
<div2 n="868"><head>[schol. 868]</head>

          <p> NOCTVRNIS REXIT IN VNDIS dat ei hoc et in decimo, ut «ipse sedens clavumque regit
            velisque ministrat».</p>
        </div2>

        
<div2 n="869"><head>[schol. 869]</head>

          <p> MVLTA GEMENS nomen pro adverbio. CASV AMICI propter ruinam adlusit ad nomen.</p>
        </div2>

        
<div2 n="870"><head>[schol. 870]</head>

          <p> PELAGO CONFISE hoc est quod supra Palinurus excusat.</p>
        </div2>

        
<div2 n="871"><head>[schol. 871]</head>

          <p> NVDVS insepultus. IGNOTA peregrina, ante non visa; nam in sexto dicturus est «paulatim
            adnabam terrae, iam tuta tenebam». Sciendum sane Tuccam et Varium hunc finem quinti esse
            voluisse; nam a Vergilio duo versus sequentes huic iuncti fuerunt. Vnde in non nullis
            antiquis codicibus sexti initium est «obvertunt pelago proras, tum dente tenaci».</p>
        </div2>

      </div1>

      
<div1 id="VI" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER SEXTVS›</head>

        
<div2 id="pr"><head>[prooemium]</head>
          <p> Totus quidem Vergilius scientia plenus est, in qua hic liber possidet principatum,
            cuius ex Homero pars maior est. Et dicuntur aliqua simpliciter, multa de historia, multa
            per altam scientiam philosophorum, theologorum, Aegyptiorum, adeo ut plerique de his
            singulis huius libri integras scripserint pragmatias. Sane sciendum, licet primos duos
            versus Probus et alii in quinti reliquerint fine prudenter ad initium sexti esse
            translatos; nam et coniunctio poematis melior est et Homerus etiam sic inchoavit
              <foreign xml:lang="grc">ὣς φάτο δάκρυ χέων</foreign>.</p>
        </div2>

        
<div2 n="1"><head>[schol. 1]</head>

          <p> CLASSIQVE INMITTIT HABENAS navibus suis sive navi, quae classis dicitur, vel quod fiat
            de fustibus. Calas enim dicebant maiores nostri fustes, quos portabant servi sequentes
            dominos ad proelium, unde etiam calones dicebantur. Nam consuetudo erat militis Romani,
            ut ipse sibi arma portaret, ipse vallum: vallum autem dicebant calam, sicut Lucilius
            «scinde calam, ut caleas», id est, o puer, frange fustes et fac focum. Inde ergo classem
            dictam dicunt. Alii classem hinc magis dictam volunt: apud maiores nostros stipendium
            proelio terrestri miles pedester dabat, equites vero dabant in navali certamine; nam
            adhuc pauper fuerat populus. Exinde iam quod ab equitibus dabatur stipendium, tractum
            est ut diceretur classis: proprie enim classes equitum dicimus. CLASSIQVE aut suae navi,
            quae classis, ut in primo diximus, dicta est <foreign xml:lang="grc">ἀπὸ τῶν
              κάλων</foreign>, id est a lignis, unde Horatius «me vel extremos Numidarum in agros
            classe releget», aut omnium quae eius cursum sequuntur. Palinuri enim implet officium,
            de quo supra ait «ad hunc alii cursum contendere iussi». IMMITTIT HABENAS aut funes per
            metaphoram dixit, aut Homerum secutus est, qui ait vela erigi <foreign xml:lang="grc">
              ἐυστρέπτοισι βοεῦσι</foreign>, id est loris tortis; his enim utebantur antiqui.</p>
        </div2>

        
<div2 n="2"><head>[schol. 2]</head>

          <p> ET TANDEM ad Aeneae desiderium retulit olim ad Italiam venire cupientis. Ceterum mora
            non congruit de Capreis Cumas usque, ad vicinitatem accedente favore Neptuni. EVBOICIS
            ORIS a colonia appellavit Cumas; nam Euboea insula est in qua Chalcis civitas, de qua
            venerunt qui condiderunt civitatem in Campania, quam Cumas vocarunt vel <foreign xml:lang="grc">
              ἀπὸ τῶν κυμάτων</foreign> vel a gravidae mulieris augurio, quae Graece
              <foreign xml:lang="grc">ἔγκυος</foreign> dicitur. ADLABITVR venit celeriter, ut
            «labere nympha polo».</p>
        </div2>

        
<div2 n="3"><head>[schol. 3]</head>

          <p> PELAGO in pelagus; ut «it clamor caelo». Bene autem ‘obvertunt’, ut non Aeneae, sed
            sociis vilia dentur officia. Gubernandi ars soli Aeneae conceditur. DENTE TENACI unde in
            primo «unco non alligat anchora morsu».</p>
        </div2>

        
<div2 n="4"><head>[schol. 4]</head>

          <p> ANCHORA ut supra diximus, in Graeco aspirationem non habet, nam <foreign xml:lang="grc">
              ἄγκυρα</foreign> dicitur; unde et apud maiores sine aspiratione
            conferebatur. Contra ‘thus’ et ‘orchus’ veteres dicebant et ‘lurcho’, id est vorax,
            quibus sequens aetas detraxit aspirationem.</p>
        </div2>

        
<div2 n="5"><head>[schol. 5]</head>

          <p> IVVENVM MANVS post conditam in Sicilia civitatem senum aut nulla aut rara fit mentio.
            ARDENS festinans, ut «instant ardentes Tyrii».</p>
        </div2>

        
<div2 n="6"><head>[schol. 6]</head>

          <p> LITVS IN HESPERIVM hic ostenditur Hesperiam minorem esse omnem Italiam, dictam, ut
            supra diximus, vel a rege vel a stella. SEMINA FLAMMAE <foreign xml:lang="grc">σπέρμα
              πυρὸς</foreign> Homerus dicit.</p>
        </div2>

        
<div2 n="7"><head>[schol. 7]</head>

          <p> ABSTRVSA IN VENIS SILICIS in Georgicis «ut silicis venis abstrusum excuderet ignem».
            FERARVM TECTA epexegesis silvae.</p>
        </div2>

        
<div2 n="8"><head>[schol. 8]</head>

          <p> FLVMINA MONSTRAT quaecumque fluenta. Et sciendum monstrari Aeneae ad expiandum se; nam
            funestatus fuerat morte Palinuri, non quod eum viderat, sed quod funus agnoverat, id est
            doluerat. In eo enim est pollutio quod ait «casuque animum concussus amici»: ipsa
            impiant quae agnoscimus. Vnde in Livio habemus Horatium Pulvillum, cum Capitolium
            dedicare vellet, audisse ab inimico mortuum filium, et, ne pollutus dedicare non posset,
            respondisse: Cadaver sit! Hanc autem purgationem Aeneae polluto dat ubique Vergilius, ut
            paulo post «corpusque recenti spargit aqua».</p>
        </div2>

        
<div2 n="9"><head>[schol. 9]</head>

          <p> AT PIVS AENEAS quippe ad templa festinans. ARCES QVIBVS ALTVS APOLLO P. cum ubique arx
            Iovi detur, apud Cumas in arce Apollinis templum est. ‘Altus’ autem vel magnus, ut
            «iacet altus Orodes» et de ipso Apolline «sic pater ille deum faciat, sic altus Apollo»;
            vel ad simulacri magnitudinem retulit, quod esse constat altissimum.</p>
        </div2>

        
<div2 n="10"><head>[schol. 10]</head>

          <p> QVIBVS PRAESIDET quibus praeest, quas defendit. HORRENDAE venerandae, ut «horrendum
            silvis et r. p.». PROCVL haud longe; procul enim est et quod prae oculis est et quod
            porro ab oculis, unde duplicem habet significationem.</p>
        </div2>

        
<div2 n="11"><head>[schol. 11]</head>

          <p> ANTRVM IMMANE epexegesis domus Sibyllae. MENTEM ANIMVMQVE perissologia est, nam
            secundum Lucretium unum est mens et animus.</p>
        </div2>

        
<div2 n="12"><head>[schol. 12]</head>

          <p> DELIVS INSPIRAT VATES Apollo fatidicus. Et sic ait ‘Delius’, ut «nunc Lyciae sortes»,
            id est Apollineae. Bene autem Sibylla quid sit expressit ‘magnam cui mentem animumque
            Delius inspirat vates’; nam, ut supra diximus, Sibylla dicta est quasi <foreign xml:lang="grc">
              σιοῦ βουλὴ</foreign>, id est dei sententia. Aeolici enim <foreign xml:lang="grc">
              σιοὺς</foreign> deos dicunt. </p>
        </div2>

        
<div2 n="13"><head>[schol. 13]</head>

          <p> TRIVIAE LVCOS congrue Apollini Dianae iuncta sunt templa, ut et paulo post «Phoebi
            Triviaeque sacerdos». Et bene fit lucorum Dianae commemoratio, quia petiturus est
            inferos. AVREA TECTA Apollinis scilicet.</p>
        </div2>

        
<div2 n="14"><head>[schol. 14]</head>

          <p> DAEDALVS VT FAMA EST FVGIENS MINOIA REGNA indicato a Sole adulterio Martis et Veneris
            Vulcanus minutissimis catenis lectulum cinxit, quibus Mars et Venus ignorantes implicati
            sunt et cum ingenti turpitudine resoluti sub testimonio cunctorum deorum. Quod factum
            Venus vehementer dolens stirpem omnem Solis persequi infandis amoribus coepit. Igitur
            Pasiphae, Solis filia, Minois regis Cretae uxor, tauri amore flagravit et arte Daedali
            inclusa intra vaccam ligneam, saeptam corio iuvencae pulcherrimae, cum tauro concubuit,
            unde natus est Minotaurus, qui intra labyrinthum inclusus humanis carnibus vescebatur.
            Sed Minos de Pasiphae habuit liberos plures, Androgeum Ariadnen, Phaedram. Sed Androgeus
            cum esset athleta fortissimus superaretque in agonibus cunctos apud Athenas,
            Atheniensibus et vicinis Megarensibus coniuratis occisus est. Quod Minos dolens
            collectis navibus bella commovit et victis Atheniensibus poenam hanc statuit, ut
            singulis quibusque annis septem de filiis et filiabus suis edendos Minotauro mitterent.
            Sed sorte tertio anno Aegei filius Theseus missus est, potens tam virtute quam forma.
            Cum ab Ariadne regis filia adamatus fuisset, Daedali consilio filo iter rexit et necato
            Minotauro cum rapta Ariadne victor aufugit. Quae cum omnia factione Daedali Minos
            deprehendisset effecta, eum cum Icaro filio servandum in labyrinthum trusit. Sed
            Daedalus corruptis custodibus sub faciendi muneris specie, quo simulabat posse regem
            placari, ceram accepit et pennas, et inde tam sibi quam filio alis impositis evolavit.
            Icarus altiora petens, pennis solis calore resolutis, mari in quod cecidit nomen
            imposuit. Daedalus vero primo Sardiniam, ut dicit Sallustius, post delatus est Cumas, et
            templo Apollini condito in foribus haec universa depinxit. Dicendo autem Vergilius ‘ut
            fama est’ ostendit requirendam esse veritatem. Nam Taurus notarius Minois fuit, quem
            Pasiphae amavit, cum quo in domo Daedali concubuit. Et quia geminos peperit, unum de
            Minoe et alium de Tauro, enixa esse Minotaurum dicitur, quod et ipse paulo post ostendit
            dicens «mixtumque genus». Sed inclusum Daedalum corruptis relaxavit regina custodibus.
            Qui amisso in mari filio navi delatus est Cumas, quod ipsum tangit dicens «remigium
            alarum»; alae enim et volucrum sunt et navium, ut «velorum pandimus alas». MINOIA REGNA
            Cretam.</p>
        </div2>

        
<div2 n="15"><head>[schol. 15]</head>

          <p> PRAEPETIBVS PENNIS felicibus; praepetes enim sunt aves boni augurii, quod huic dat,
            quia pervenit. AVSVS SE CREDERE CAELO quasi alienis sedibus. Horatius «expertus vacuum
            Daedalus aëra pennis non homini datis».</p>
        </div2>

        
<div2 n="16"><head>[schol. 16]</head>

          <p> INSVETVM hominibus scilicet. ENAVIT AD ARCTOS bene utrumque miscet; nare enim et de
            navibus dicimus, ut «natat uncta carina», item «et terris adnare nocesse est», et de
            volatu, ut «nare per aestatem liquidam suspexeris agmen». ‘Ad arctos’ autem, si ad
            fabulam, contra septemtrionem; si ad veritatem, ad septemtrionis observationem.</p>
        </div2>

        
<div2 n="17"><head>[schol. 17]</head>

          <p> CHALCIDICAQVE quam civitatem Chalcidenses condiderunt, ut supra ab insula Cumas
            civitatem nominavit.</p>
        </div2>

        
<div2 n="18"><head>[schol. 18]</head>

          <p> REDDITVS HIS PRIMVM TERRIS quasi de alieno elemento. Horatius «finibus Atticis reddas
            incolumem precor».</p>
        </div2>

        
<div2 n="19"><head>[schol. 19]</head>

          <p> REMIGIVM ALARVM artem volandi. Et iterum miscet dicendo ‘remigium’, quod est navis.
            POSVIT exaedificavit.</p>
        </div2>

        
<div2 n="20"><head>[schol. 20]</head>

          <p> LETVM ANDROGEO secundum Atticam linguam genetivus singularis Graecus est.</p>
        </div2>

        
<div2 n="21"><head>[schol. 21]</head>

          <p> CECROPIDAE IVSSI Athenienses a rege Cecrope. ‘Pendere’ autem solvere, quod ut supra
            diximus, tractum est a pecuniaria damnatione. MISERVM dolentis interiectio, ac si
            diceret ‘nefas’.</p>
        </div2>

        
<div2 n="22"><head>[schol. 22]</head>

          <p> CORPORA NATORVM bene ‘corpora’, quae adempta vita consumebantur. STAT aut horret, ut
            «stant lumina flamma»; aut re vera stat post ductas sortes; aut certe ad picturam
            respexit, nam volvi in pictura non poterat. Et licet non sit urnae stare, de pictura
            tamen bene dictum est. Sed si ‘stat’ horret acceperimus, ‘ductis sortibus’ intellegimus
            de qua ducebantur, ut «et qua vectus Abas». Nam a passivo, ut saepe diximus, inveniri
            non poterit participium praesens.</p>
        </div2>

        
<div2 n="23"><head>[schol. 23]</head>

          <p> ELATA MARI perite situm expressit; ut enim Sallustius dicit, Creta altior est qua
            parte spectat orientem. RESPONDET aspicitur, nam contra Athenas est posita.</p>
        </div2>

        
<div2 n="24"><head>[schol. 24]</head>

          <p> FVRTO adulterio, ut «Vulcani Martisque dolos et dulcia furta». Potest et ad vaccam
            referri.</p>
        </div2>

        
<div2 n="25"><head>[schol. 25]</head>

          <p> MIXTVMQVE GENVS secundum veritatem. PROLESQVE BIFORMIS secundum fabulam.</p>
        </div2>

        
<div2 n="26"><head>[schol. 26]</head>

          <p> VENERIS MONVMENTA NEFANDAE aut memoria turpissimi coitus, aut ultio Veneris proditae.
            Significat autem Minotaurum.</p>
        </div2>

        
<div2 n="27"><head>[schol. 27]</head>

          <p> INEXTRICABILIS insolubilis, indeprehensibilis; Horatius «si pugnat extricata densis
            cerva plagis». Si ‘extricata’ est soluta, ‘inextricata’ insoluta sine dubio.</p>
        </div2>

        
<div2 n="28"><head>[schol. 28]</head>

          <p> REGINAE regis filiae, Ariadnes.</p>
        </div2>

        
<div2 n="31"><head>[schol. 31]</head>

          <p> OPERE IN TANTO in foribus adfabre factis.</p>
        </div2>

        
<div2 n="33"><head>[schol. 33]</head>

          <p> BIS PATRIAE CECIDERE MANVS quia patriae. QVIN PROTINVS OMNEM ostendit plura fuisse,
            quam dixit.</p>
        </div2>

        
<div2 n="34"><head>[schol. 34]</head>

          <p> PERLEGERENT picturam. Nec incongrue legi picturam dixit, cum Graece <foreign xml:lang="grc">
              γράψαι</foreign> et pingere dicatur et scribere. Hoc est quod ait
            Horatius in Arte poetica «et nova fictaque nuper habebunt verba fidem, si Graeco fonte
            cadant, parce detorta». PRAEMISSVS ACHATES <foreign xml:lang="grc">κατὰ τὸ
              σιωπώμενον</foreign> intellegimus.</p>
        </div2>

        
<div2 n="36"><head>[schol. 36]</head>

          <p> DEIPHOBE GLAVCI subaudis ‘filia’. Et est proprium nomen Sibyllae. Multae autem
            fuerunt, ut supra diximus, quas omnes Varro commemorat et requirit a qua sint fata
            Romana conscripta. Et multi, sequentes Vergilium, ab hac Cumana dicunt: quae licet
            longaeva legatur, non tamen valde congruit eam usque ad Tarquinii tempora durasse, cui
            Sibyllinos libros constat oblatos. Ducitur tamen Varro ut Erythraeam credat scripsisse,
            quia post incensum Apollinis templum in quo fuerant, apud Erythram insulam ipsa inventa
            sunt carmina.</p>
        </div2>

        
<div2 n="37"><head>[schol. 37]</head>

          <p> NON HOC ISTA SIBI TEMPVS SPECTACVLA POSCIT et supra diximus Apollinem sex mensibus
            apud Lycios et sex apud Delum dedisse responsa. Item lectum est deos aliquotiens
            kalendis, aliquotiens tantum idibus vaticinari; nonnumquam diei vel prima vel postrema
            parte, unde est in iure fissus dies, id est non totus religiosus: nunc ostendit dicens
            non oportere Aenean religiosam diei partem perdere, id est oraculis congruam. Sane
            sciendum ‘poscit’ lectionem esse meliorem: tempus enim poscit spectacula, non a
            spectaculis poscitur.</p>
        </div2>

        
<div2 n="38"><head>[schol. 38]</head>

          <p> NVNC GREGE DE INTACTO gregem pro armento posuit; nam de iuvencis dicturus, quae per
            poeticam licentiam saepe confundit. Illo loco proprie posuit «quinque greges illi
            balantum quina redibant armenta». ‘Intacto’ autem indomito, ut «et intacta totidem
            cervice iuvencas».</p>
        </div2>

        
<div2 n="39"><head>[schol. 39]</head>

          <p> LECTAS DE MORE BIDENTES ‘de more’ antiquo scilicet, quem praetermisit quasi tunc
            omnibus notum, id est ne habeant caudam aculeatam, ne linguam nigram, ne aurem fissam:
            per quod docet aliud esse intactum, aliud lectum. ‘Bidentes’ autem, ut diximus, oves
            sunt circa bimatum, habentes duos dentes eminentiores, quae erant aptae sacrificiis.</p>
        </div2>

        
<div2 n="42"><head>[schol. 42]</head>

          <p> EVBOICAE RVPIS LATVS hoc est montis Cumani, quem Euboici habitaverunt. Est autem
            acyrologia: coloniae enim epitheton rei dedit immobili. IN ANTRVM in antri
            similitudinem, ut «portus ab Euroo fluctu curvatus in arcum».</p>
        </div2>

        
<div2 n="43"><head>[schol. 43]</head>

          <p> QVO LATI DVCVNT ADITVS CENTVM OSTIA CENTVM non sine causa et ‘aditus’ dixit et
            ‘ostia’; nam Vitruvius, qui de architectonica scripsit, ostium dicit per quod ab aliquo
            arcemur ingressu, ab obstando dictum, aditum ab adeundo per quem ingredimur. OSTIA
            CENTVM finitus numerus pro infinito, licet possit et rationabiliter dictum esse:
            responsa enim Sibyllae in hoc loco plus minus centum sermonum sunt. Inveniuntur tamen
            Apollinis logia et viginti quinque et trium sermonum, unde melius est finitum pro
            infinito accipi.</p>
        </div2>

        
<div2 n="44"><head>[schol. 44]</head>

          <p> TOTIDEM VOCES ac si diceret ‘tot sermones’.</p>
        </div2>

        
<div2 n="46"><head>[schol. 46]</head>

          <p> DEVS ECCE DEVS vicinitate templi iam adflata est numine: nam furentis verba sunt deum
            velle ostendere, qui ipsi tantum videtur. Sane cauti esse debemus, quando plena sit
            numine et quando deum deponat: de Miseno enim post vaticinationem dictura est.</p>
        </div2>

        
<div2 n="47"><head>[schol. 47]</head>

          <p> NON COLOR VNVS idem Lucanus «stat numquam facies».</p>
        </div2>

        
<div2 n="48"><head>[schol. 48]</head>

          <p> COMPTAE COMAE antehac scilicet, nam propter sacra resolutae sunt, ut «vittasque
            resolvit sacrati capitis».</p>
        </div2>

        
<div2 n="49"><head>[schol. 49]</head>

          <p> MAIORQVE VIDERI videbatur, sicut solebat in vaticinantibus apparere numinis
            praesentia, quod humanis inludebat aspectibus. Vnde ait ‘maiorque videri’; non enim erat
            re vera.</p>
        </div2>

        
<div2 n="50"><head>[schol. 50]</head>

          <p> NEC MORTALE SONANS alia enim numinum vox est, ut «nec vox hominem sonat», item
            «vocisve sonus vel gressus euntis». ADFLATA EST NVMINE nondum deo plena, sed adflata
            vicinitate numinis. QVANDO siquidem; nam coniunctio est, non adverbium.</p>
        </div2>

        
<div2 n="51"><head>[schol. 51]</head>

          <p> CESSAS IN VOTA tardus es ad vota facienda; nam si dixeris ‘cessas in votis’, hoc
            significat, tardus es dum vota facis. Aliud est ‘cessas in illam rem’, aliud ‘cessas in
            illa re’: tardus es ad faciendam rem et tardus es in facienda re. Figurate autem dixit
            ‘cessas’ circa promittenda vota numinibus.</p>
        </div2>

        
<div2 n="52"><head>[schol. 52]</head>

          <p> TROS principale pro derivativo, pro ‘Troius’. ANTE DEHISCENT trahit hoc de Matris Deum
            templo, quod non manu, sed precibus aperiebatur.</p>
        </div2>

        
<div2 n="53"><head>[schol. 53]</head>

          <p> ATTONITAE stupendae, non stupentis: ergo ‘attonitae’ facientis attonitos, ut ‘mors
            pallida’, ‘tristis senecta’. ORA DOMVS quia supra ait «unde ruunt totidem voces responsa
            Sibyllae».</p>
        </div2>

        
<div2 n="54"><head>[schol. 54]</head>

          <p> PER DVRA CVCVRRIT OSSA TREMOR religionis est et divinae reverentiae; alibi «ipse manu
            multo suspensum numine ducit».</p>
        </div2>

        
<div2 n="55"><head>[schol. 55]</head>

          <p> PECTORE AB IMO a mentis intimo; nec immerito, nam illa re divinitas flectitur quae est
            nobis cum divinitate communis, id est sensu.</p>
        </div2>

        
<div2 n="56"><head>[schol. 56]</head>

          <p> PHOEBE GRAVES TROIAE SEMPER MISERATE LABORES secundum Homerum, qui eum dicit semper
            Troiae propugnatorem fuisse. Et bene ‘miserate’, quia Troia defendi non potuit; ideo non
            dixit, qui defendisti, sed miseratus es.</p>
        </div2>

        
<div2 n="57"><head>[schol. 57]</head>

          <p> DARDANA QVI PARIDIS Achilles, a matre tinctus in Stygem paludem, toto corpore
            invulnerabilis fuit, excepta parte qua tentus est. Qui cum amatam Polyxenam ut in templo
            acciperet statuisset, insidiis Paridis post simulacrum latentis occisus est, unde
            fingitur quod tenente Apolline Paris direxerit tela. Et bene ‘direxti’, quasi ad solum
            vulnerabilem locum. ‘Dardana’ autem ideo, ut non adultero, sed genti praestitisse
            videatur. TELA MANVSQVE vel quia aliud sine alio esse non potest, vel hoc dicit: et
            artem per tela, ut nosset quid feriret, et virtutem per manus dedisti, ut eius fata
            compleret.</p>
        </div2>

        
<div2 n="58"><head>[schol. 58]</head>

          <p> MAGNAS OBEVNTIA TERRAS terras cingentia. Oceanus quidem ambit omnes terras; et licet
            iste per ea maria navigaverit quae terris cinguntur, tamen non dixit improprie, cum de
            Oceano ista nascantur.</p>
        </div2>

        
<div2 n="59"><head>[schol. 59]</head>

          <p> TOT MARIA dicendo ‘maria’ partem eum maris navigasse significat, non totum mare: mare
            enim elementum est totum, maria vero partes maris, sicut terrae partes sunt, terra vero
            totum elementum. PENITVSQVE REPOSTAS longe remotas, avias.</p>
        </div2>

        
<div2 n="60"><head>[schol. 60]</head>

          <p> MASSYLVM GENTES Massyli sunt Mauri, unde speciem pro genere posuit; nam Aeneas ad
            Africam venit, cuius partem constat esse Massyliam. Massilia mediterranea est pars
            Mauretaniae, unde a parte totum accipere debemus. PRAETENTAQVE SYRTIBVS circumfusa;
            incerta enim sunt illic maria et terrae; unde ait Lucanus «aequora fracta vadis
            abruptaque terra profundo».</p>
        </div2>

        
<div2 n="61"><head>[schol. 61]</head>

          <p> PRENDIMVS quippe fugientem Italiam.</p>
        </div2>

        
<div2 n="62"><head>[schol. 62]</head>

          <p> HAC TROIANA TENVS hactenus, hucusque, id est hic sit finis. Nam tenus proprie est
            extrema pars arcus, ut Plautus ostendit, unde tractum est ut ‘hactenus’ hucusque
            significet. TROIANA FORTVNA a praeiudicio, id est mala. Et dicit iniquum esse ut
            Troianam fortunam patiantur in Italia.</p>
        </div2>

        
<div2 n="63"><head>[schol. 63]</head>

          <p> FAS EST PARCERE GENTI quia se victam fatetur.</p>
        </div2>

        
<div2 n="64"><head>[schol. 64]</head>

          <p> QVIBVS OBSTITIT ILIVM Ganymedes enim Hebae obfuit, Paris Minervae et Iunoni. Quod
            autem cum dixerit «dique deaeque», dearum tantum reperimus exempla, non mirum est, cum
            supra dixerimus <foreign xml:lang="grc">ἀρσενοθήλεις</foreign> esse omnes deos. Possumus
            ergo per unam rem utrumque intellegere, licet dicatur etiam Neptuno obfuisse Troia ex
            denegatione mercedum. Novimus praeterea esse morem poeticum ut duabus propositis rebus
            uni respondeat, ut «navita tum stellis numeros et nomina fecit Pleiadas, Hyadas
            claramque Lycaonis Arcton», nam suppresso numero dixit nomina.</p>
        </div2>

        
<div2 n="66"><head>[schol. 66]</head>

          <p> PRAESCIA VENTVRI absolutum est, rerum venturarum. DA dic, ut «qui sit da, Tityre,
            nobis»; unde est contra «accipe nunc Danaum insidias»; non enim praestare aliquid
            poterat, sed indicare futura. NON INDEBITA POSCO REGNA MEIS FATIS deest ‘si’. Est autem
              <foreign xml:lang="grc">εἱρμὸς</foreign>, id est longissimum hyperbaton: Phoebe et vos
            dii deaeque, tuque o vates da, id est dic Latio Teucros considere, si non posco regna
            meis fatis indebita. Dic autem considere, id est utrum possimus considere. Et verecunde
            dictum est ‘non posco indebita’, cum certum constet esse regna deberi.</p>
        </div2>

        
<div2 n="68"><head>[schol. 68]</head>

          <p> ERRANTESQVE DEOS ut «diis sedem exiguam patriis». AGITATAQVE NVMINA TROIAE aut mecum
            vexata aut certe <foreign xml:lang="grc">ξόανα</foreign> dicit, id est simulacra brevia
            quae portabantur in lecticis et ab ipsis mota infundebant vaticinationem, quod fuit apud
            Aegyptios et Carthaginienses.</p>
        </div2>

        
<div2 n="69"><head>[schol. 69]</head>

          <p> TVM PHOEBO ET TRIVIAE ut solet miscet historiam; nam hoc templum in Palatio ab Augusto
            factum est. Sed quia Augustus cohaeret Iulio qui ab Aenea ducit originem, vult Augustum
            parentum vota solvisse.</p>
        </div2>

        
<div2 n="70"><head>[schol. 70]</head>

          <p> FESTOSQVE DIES DE NOMINE PHOEBI ludos Apollinares, qui secundum quosdam bello Punico
            secundo instituti sunt, secundum alios tempore Syllano ex responso Marciorum fratrum,
            quorum extabant, ut Sibyllina, responsa.</p>
        </div2>

        
<div2 n="71"><head>[schol. 71]</head>

          <p> TE QVOQVE MAGNA MANENT NOSTRIS PENETRALIA REGNIS id est coleris ut numen. ‘Manent’
            autem exspectant, ‘penetralia’ secreta templorum.</p>
        </div2>

        
<div2 n="72"><head>[schol. 72]</head>

          <p> TVAS SORTES Sibyllina responsa, quae, ut supra diximus, incertum est cuius Sibyllae
            fuerint, quamquam Cumanae Vergilius dicat, Varro Erythraeae. Sed constat regnante
            Tarquinio quandam mulierem nomine Amaltheam obtulisse ei novem libros in quibus erant
            fata et remedia Romana, et pro his poposcisse CCC philippeos, qui aurei tunc pretiosi
            erant. Quae contempta alia die tribus incensis reversa est et tantundem poposcit, item
            tertio aliis tribus incensis cum tribus reversa est et accepit quantum postulaverat, hac
            ipsa re commoto rege, quod pretium non mutabat. Qui libri in templo Apollinis
            servabantur, nec ipsi tantum, sed et Marciorum et Begoes nymphae, quae artem scripserat
            fulguratorum apud Tuscos, unde addidit modo ‘tuas sortes arcanaque fata’. Et hoc trahit
            poeta. Aenean tamen inducit quasi de praesenti dicentem oraculo.</p>
        </div2>

        
<div2 n="73"><head>[schol. 73]</head>

          <p> LECTOSQVE SACRABO ALMA VIROS quia nisi patricii non fiebant. Sciendum sane primo duos
            librorum fuisse custodes, inde decem, inde quindecim usque ad tempora Sullana. Postea
            crevit numerus; nam sexaginta fuerunt, sed remansit in his quindecimvirorum
            vocabulum.</p>
        </div2>

        
<div2 n="74"><head>[schol. 74]</head>

          <p> FOLIIS TANTVM NE CARMINA MANDA ut Varro dicit, in foliis palmae interdum notis,
            interdum scribebat sermonibus, ut diximus supra.</p>
        </div2>

        
<div2 n="76"><head>[schol. 76]</head>

          <p> IPSA pro ‘tu’. Et posuit pronomem eius personae de qua loquimur, pro illius cum qua
            loquimur. Est autem Graecum, nam dicunt <foreign xml:lang="grc">αὐτὴ εἰπὲ</foreign>, id
            est tu dic. FINEM DEDIT ORE LOQVENDI hoc est definivit ei ut ore loqueretur nec in
            foliis scriberet.</p>
        </div2>

        
<div2 n="77"><head>[schol. 77]</head>

          <p> NONDVM PATIENS quae nondum posset implere oraculorum sermones, aut ‘dum’ vacat, et est
            impatiens Phoebi.</p>
        </div2>

        
<div2 n="78"><head>[schol. 78]</head>

          <p> BACCHATVR VATES bene ‘bacchatur’. Idem enim est Apollo qui Liber Pater, qui Sol, unde
            ait Lucanus «cui numine mixto Delphica Thebanae referunt trieterica Bacchae»; unde in
            eorum sacris erat Phoebadum Baccharumque conventus.</p>
        </div2>

        
<div2 n="79"><head>[schol. 79]</head>

          <p> EXCVSSISSE DEVM excuti proprie de equis dicimus, quod ideo traxit quia Phoebus, id est
            Sol, equis utitur. Et nunc Sibyllam quasi equum, Apollinem quasi equitem inducit et in
            ea permanet translatione: ‘excussisse’ ait, ut «excussus Aconteus»; item «fera corda
            domans», quod est equorum primum frenos pati et stimulos, ut «ea frena furenti concutit
            et stimulos sub pectore vertit Apollo». Quod autem dicit ‘magnum deum’, non re vera ait,
            sed retulit ad affectum colentis, ut «summe deum, sancti custos Soractis Apollo»;
            unicuique enim deus quem colit magnus videtur. ‘Excussisse deum’ pro ‘excutere’, tempus
            pro tempore. Est autem Attica figura, qua nos uti non convenit, quia hac licenter
            utuntur poetae.</p>
        </div2>

        
<div2 n="80"><head>[schol. 80]</head>

          <p> FINGITQVE PREMENDO componit, ut «et corpora fingere lingua». Componit autem ad
            moderationem certam dicendi; ut enim supra diximus, omnia quidem vident, sed non omnia
            indicant sacerdotes.</p>
        </div2>

        
<div2 n="81"><head>[schol. 81]</head>

          <p> OSTIA IAMQVE DOMVS PATVERE precibus scilicet. Et quae ante ostia erant patefacta
            aditus esse coeperunt.</p>
        </div2>

        
<div2 n="82"><head>[schol. 82]</head>

          <p> FERVNT RESPONSA quia ait supra «ora domus».</p>
        </div2>

        
<div2 n="83"><head>[schol. 83]</head>

          <p> PELAGI DEFVNCTE PERICLIS non liberate pelago, sed marinis periculis; nam adhuc
            navigaturus est, sed sine ullo discrimine. ‘Defuncte’ autem liberate; nam dicimus
            functos officio qui officia debita complerunt, unde et honoribus functos. Hinc et
            defunctos mortuos dicimus, qui compleverunt vitae officia, unde est «et nil iam
            caelestibus ullis debentem».</p>
        </div2>

        
<div2 n="84"><head>[schol. 84]</head>

          <p> SED TERRA legitur et ‘terrae’, unum tamen est. IN REGNA LAVINI alii ‘Latini’ legunt,
            cuius tunc erant. Sed quia divina loquitur, futura praeoccupat; postea enim Lavinium
            dicetur; licet possit ad Lavinum, Latini fratrem referri, qui illic ante regnavit.</p>
        </div2>

        
<div2 n="86"><head>[schol. 86]</head>

          <p> HORRIDA BELLA quae contra hospitem cognatumque suscepta sunt, ut Latinus dicturus est
            «arma impia sumpsi promissam eripui».</p>
        </div2>

        
<div2 n="87"><head>[schol. 87]</head>

          <p> SPVMANTEM SANGVINE CERNO quasi non praedicit sed videt quod facturus est Turnus, ut
            «recalent nostro Tiberina fluenta sanguine adhuc».</p>
        </div2>

        
<div2 n="88"><head>[schol. 88]</head>

          <p> NON SIMOIS TIBI NEC XANTHVS Tiberinus et Numicus, in quem cecidit. DORICA CASTRA
            Graeca. Et re vera; nam Turnus Graecus fuit, ut «et Turno si prima domus repetatur
            origo, Inachus Acrisiusque patres mediaeque Mycenae».</p>
        </div2>

        
<div2 n="89"><head>[schol. 89]</head>

          <p>PARTVS ACHILLES Turnum significat. Et sic hoc dictum est, ut in Bucolicis «alter erit
            tum Tiphys et altera quae vehat Argo delectos heroas». Et hoc est quod dicit «obscuris
            vera involvens»; nam licet vera sint, latent, unde Apollo <foreign xml:lang="grc">
              λοξίας</foreign> dicitur, id est Obliquus.</p>
        </div2>

        
<div2 n="90"><head>[schol. 90]</head>

          <p> NATVS ET IPSE DEA de Venilia, sorore Amatae, ut «cui diva Venilia mater». Nec debet
            mirum esse Amatam fuisse mortalem, cum etiam Turnus, Iuturnae frater, mortalis fuerit;
            nam haec fuerant divina beneficia. ADDITA IVNO inimica. Est autem verbum Lucilii et
            antiquorum, ut Plautus «additus Ioni Argus».</p>
        </div2>

        
<div2 n="91"><head>[schol. 91]</head>

          <p> IN REBVS EGENIS per transitum ostendit famem futuram.</p>
        </div2>

        
<div2 n="93"><head>[schol. 93]</head>

          <p> CONIVNX ITERVM HOSPITA nam et Paris ab Helena fuerat susceptus hospitio. ‘Hospita’
            autem more suo dixit. Et bene ne aliquid imputetur Aeneae quasi fatorum hoc esse
            praedicit.</p>
        </div2>

        
<div2 n="95"><head>[schol. 95]</head>

          <p> NE CEDE ne cedas, sed esto audentior quam tua te fortuna permittit. Et bene adversa
            fortunae docet virtute aut vitari aut imminui aut patienter sustineri.</p>
        </div2>

        
<div2 n="96"><head>[schol. 96]</head>

          <p> VIA ratio, opportunitas.</p>
        </div2>

        
<div2 n="97"><head>[schol. 97]</head>

          <p> GRAIA PANDETVR AB VRBE propter Euandrum, qui eum in Tusciam missurus ad Tarchontem
            est.</p>
        </div2>

        
<div2 n="98"><head>[schol. 98]</head>

          <p> EX ADYTO locum vaticinationis ostendit. CVMAEA bene addidit propter discretionem.</p>
        </div2>

        
<div2 n="99"><head>[schol. 99]</head>

          <p> ANTROQVE REMVGIT quia in antro est, ut «pulsati colles clamore resultant».</p>
        </div2>

        
<div2 n="100"><head>[schol. 100]</head>

          <p> OBSCVRIS VERA INVOLVENS vera et obscura confundens. Est autem hypallage, veris obscura
            inserens.</p>
        </div2>

        
<div2 n="102"><head>[schol. 102]</head>

          <p> CESSIT FVROR non penitus recessit, sed paulatim coepit imminui; nam est paulo post de
            Miseni morte dictura, quod non procedit, si nunc numen recessit.</p>
        </div2>

        
<div2 n="103"><head>[schol. 103]</head>

          <p> NON VLLA LABORVM O VIRGO ‘o’ licet sit naturaliter brevis in Latinis sermonibus, apud
            Vergilium tamen pro longa habetur, ut hoc loco ‘virgo’, item alibi «quis te magne Cato
            tacitum». Exceptis ‘ego’, ut «ast ego quae divum», ‘duo’ ut «si duo praeterea», ‘scio’
            ut «nunc scio quid sit amor», et ‘nescio’ ut «nescio quis teneros oculus mihi fascinat
            agnos». Apud alios ‘o’ nisi in Graecis nominibus non producitur, quod et nunc sequi
            debemus. Dicunt tamen quidam quod ‘o’ tunc producitur in nominativo, quando et in
            genetivo producta fuerit. Quod falsum est; nam et Vergilius produxit ‘virgo’ cum
            ‘virginis’ faciat, et Lucanus ‘Cato’ corripuit, ut «nos, Cato, da veniam», cum ‘Catonis’
            faciat. Item ‘Iuno’ cum producat Vergilius, Statius tamen corripuit. Sane sciendum
            adlocutionem hanc esse suasoriam cum partibus suis; nam honestum est quod dicit se
            patrem requirere; utile ut ab eo patriae originem discat, necessarium quia iusserat
            pater, ut «Ditis tamen ante infernas accede domos», possibile quia ait «quando hic
            inferni ianua regis dicitur» item «potes namque omnia», si omnia, et hoc. NOVA MI FACIES
            id est species. Et sciendum pronomen ‘mihi’ numquam in synaeresin venire, ne incipiat
            esse blandientis adverbium. Et licet quidam huius loci nitantur exemplo, non procedit,
            vel quia unum est, vel quia potest esse etiam blandientis adverbium. ‘Nihil’ vero pro
            metri necessitate cogitur; nam si pars sequens orationis a vocali inchoet, ‘nihil’
            dicimus, ut «heu nihil invitis fas quemquam fidere divis»; si autem a consonante
            inchoet, ‘nil’ ponimus, ut Iuvenalis «nil tale expectes: emit sibi. Multa videmus».
            INOPINAVE SVRGIT nomen est, non participium; nam ‘inopinata’ diceret, quod non procedit.
            ‘Opinatus’ enim venit ab eo quod est ‘opinor’; sed quia ‘inopinor’ non dicimus, ideo nec
            ‘inopinatus’ facit. Sicut et ‘nocens’ participium est, quia invenimus ‘noceo’,
            ‘innocens’ nomen, quia ‘innoceo’ non dicimus. Nullum est enim participium quod a verbo
            non trahatur, licet a sui verbi forma non veniat, ut ‘placita’: licet ‘placeor’ non
            dicamus, tamen placeo invenimus; item ‘regnata’, ‘triumphata’. Vnde ‘galeatus’ et
            ‘tunicatus’ nomina comprobantur; nullum enim verbum horum originis reperitur.</p>
        </div2>

        
<div2 n="105"><head>[schol. 105]</head>

          <p> OMNIA PERCEPI ATQVE ANIMO MECVM ANTE PEREGI percepi; ante cognovi ab Heleno vel a
            patre, qui ait «gens dura atque aspera cultu debellanda tibi Latio est». Dicit autem se
            futura partim audisse, partim mente praecepisse. Sed occurrit: si novit omnia, quid
            consulit numen? Nosse se dicit omnia quantum ad labores pertinet, et concidit totam
            petitionem, ut ad illud veniat quo possit patrem videre; nam quod dicit ‘unum oro’, non
            solum dicit, sed praecipuum, ut «unam posthabita coluisse Samo».</p>
        </div2>

        
<div2 n="106"><head>[schol. 106]</head>

          <p> QVANDO siquidem. Et est coniunctio.</p>
        </div2>

        
<div2 n="107"><head>[schol. 107]</head>

          <p> ET TENEBROSA PALVS ACHERONTE REFVSO paludem pro lacu posuit; nam Avernum significat,
            quem vult nasci de Acherontis aestuariis. ‘Palus’ autem bene iste produxit ‘lus’, quia
            ‘paludis’ facit, quod supra planius diximus; Horatius corripuit, ut «sterilisque diu
            palus aptaque remis». ‘Tenebrosa’ autem nigra, per quod altam significat, ut «nigra
            figit sub nube columbam», id est alta. ACHERONTE REFVSO Acheron fluvius dicitur
            inferorum, quasi sine gaudio. Sed constat locum esse haud longe a Bais undique montibus
            saeptum, adeo ut nec orientem nec occidentem solem possit aspicere, sed tantum medium.
            Quod autem dicitur ignibus plenus, haec ratio est: omnia vicina illic loca calidis et
            sulphuratis aquis scatent. Sine gaudio autem ideo ille dicitur locus, quod necromantia
            vel sciomantia, ut dicunt, non nisi ibi poterat fieri: quae sine hominis occisione non
            fiebant; nam et Aeneas illic occiso Miseno sacra ista complevit et Vlixes occiso
            Elpenore. Quamquam fingatur in extrema Oceani parte Vlixes fuisse: quod et ipse Homerus
            falsum esse ostendit ex qualitate locorum quae commemorat et ex tempore navigationis;
            dicit enim eum a Circe unam noctem navigasse et ad locum venisse in quo haec sacra
            perfecit: quod de Oceano non procedit, de Campania manifestissimum est. Praeterea a Baio
            socio eius illic mortuo Baias constat esse nominatas. Dicitur etiam vidisse Herculem,
            ideo quia illic sunt Bauli, locus Herculis dictus quasi boaulia, quod illic habuit
            animalia quae Geryoni detracta ex Hispania adduxerat.</p>
        </div2>

        
<div2 n="108"><head>[schol. 108]</head>

          <p> IRE CONTINGAT ‘ut’ minus est, ut ire contingat, ut iter doceas.</p>
        </div2>

        
<div2 n="109"><head>[schol. 109]</head>

          <p> SACRA OSTIA PANDAS aut venerabilia aut execranda, sicut de Tartaro dicturus est
            «sacrae panduntur portae».</p>
        </div2>

        
<div2 n="110"><head>[schol. 110]</head>

          <p> ILLVM EGO PER FLAMMAS meritum adprobat patris, ut iustum videatur esse desiderium.
            SEQVENTIA TELA ut «ardentes clipeos atque aera micantia cerno».</p>
        </div2>

        
<div2 n="111"><head>[schol. 111]</head>

          <p> EX HOSTE RECEPI liberavi, ut «frugesque receptas». ‘Ex hoste’ autem plus est quam si
            ‘ex hostibus’ diceret, ut diximus supra. ‘Ex hoste’ enim generaliter dicitur, ‘ex
            hostibus’ partem ostendit, sicut dicendo ‘terram’ significamus elementum, ‘terras’ vero
            singulas partes, ut Africae, Italiae.</p>
        </div2>

        
<div2 n="112"><head>[schol. 112]</head>

          <p> MEVM COMITATVS ITER non spe salutis, sed mei causa, ut «cedo equidem nec, nate, tibi
            comes ire recuso».</p>
        </div2>

        
<div2 n="113"><head>[schol. 113]</head>

          <p> CAELIQVE FEREBAT ut ante morte praeventus sit quam ferre desierit. Et mire imperfecto
            usus est tempore, ac si diceret ‘adhuc si viveret, ferret’.</p>
        </div2>

        
<div2 n="114"><head>[schol. 114]</head>

          <p> VIRES VLTRA SORTEMQVE SENECTAE quia senectae sors quies est et otium, sicut pueritiae
            ludus, amor adulescentiae, ambitus iuvenalis aetatis. Ergo aliud ferebat pater, quam
            sors exigebat senectae.</p>
        </div2>

        
<div2 n="116"><head>[schol. 116]</head>

          <p> ORANS MANDATA DABAT sic dictum est, ut «supplex tua numina posco»; maior enim ad
            impetrandum vis est eum rogare, qui possit iubere. MANDATA DABAT ut «huc casta Sibylla
            nigrarum multo pecudum te sanguine ducet».</p>
        </div2>

        
<div2 n="118"><head>[schol. 118]</head>

          <p> LVCIS HECATE PRAEFECIT AVERNIS Hecate trium potestatum numen est; ipsa enim est Luna,
            Diana, Proserpina. Sed solam Proserpinam dicere non potuit propter lucos qui Dianae
            sunt, item Dianam, quia ‘Avernis’ ait: unde elegit nomen in quo utrumque constabat. Vnde
            Lucanus de Proserpina ait «Hecate pars ultima nostrae».</p>
        </div2>

        
<div2 n="119"><head>[schol. 119]</head>

          <p> SI POTVIT MANES nititur exemplis quae inferiora sunt per comparationem, ut ipse
            videatur iustius velle descendere; nam Orpheus revocare est conatus uxorem, hic vult
            tantum patrem videre. Orpheus autem voluit quibusdam carminibus reducere animam
            coniugis; quod quia implere non potuit, a poetis fingitur receptam iam coniugem
            perdidisse dura lege Plutonis; quod etiam Vergilius ostendit dicendo ‘arcessere’, quod
            evocantis est proprie.</p>
        </div2>

        
<div2 n="120"><head>[schol. 120]</head>

          <p> FIDIBVSQVE CANORIS bene sonantibus chordis. ‘Fidibus’ autem est a nominativo ‘haec
            fidis’, ut sit pyrrichius; nam ‘fides’ iambus est.</p>
        </div2>

        
<div2 n="121"><head>[schol. 121]</head>

          <p> SI FRATREM POLLVX ALTERNA MORTE REDEMIT ut diximus supra, Helena et Pollux de Iove
            nati immortales fuerunt; nam Castor Tyndarei filius fuit: cuius mortem suo interitu
            fraterna pietas redemit. Quod ideo fingitur, quia horum stellae ita se habent ut
            occidente una oriatur altera. Et item exemplum per comparationem; quod quia pium est, se
            ad frequentiam contulit dicendo ‘itque reditque viam totiens’.</p>
        </div2>

        
<div2 n="122"><head>[schol. 122]</head>

          <p> QVID THESEA durum exemplum, unde nec immoratus est in eo. Dicit autem inferos debere
            patere pietati, qui patuerunt infanda cupienti; nam hic ad rapiendam Proserpinam ierat
            cum Pirithoo et illic retentus luit poenas, ut «sedet aeternumque sedebit infelix
            Theseus».</p>
        </div2>

        
<div2 n="123"><head>[schol. 123]</head>

          <p> MAGNVM QVID MEMOREM ALCIDEN? melius sic distinguitur, licet quidam legant ‘quid Thesea
            magnum’, ut epitheton ei dent, qui per se non est magnus; nam Herculem etiam sine
            epitheto magnum intellegimus. Sed melius est ‘magnum’ dare Herculi quam sacrilego. ET MI
            GENVS AB IOVE SVMMO occurrit tacitae quaestioni; hi enim qui descenderant a diis
            ducebant originem.</p>
        </div2>

        
<div2 n="124"><head>[schol. 124]</head>

          <p> ARASQVE TENEBAT rogabant enim deos ararum ansas tenentes.</p>
        </div2>

        
<div2 n="125"><head>[schol. 125]</head>

          <p> SATE SANGVINE DIVVM unde Aeneas desiit, inde haec sumpsit exordium.</p>
        </div2>

        
<div2 n="126"><head>[schol. 126]</head>

          <p> FACILIS DESCENSVS AVERNI legitur et ‘Averno’, id est ad Avernum; sed si ‘Averni’,
            inferorum significat et lacum pro inferis ponit.</p>
        </div2>

        
<div2 n="127"><head>[schol. 127]</head>

          <p> NOCTES ATQVE DIES PATET ATRI IANVA DITIS id est omni tempore homines in fata
            concedunt. Et hoc poetice; nam Lucretius ex maiore parte et alii integre docent
            inferorum regna nec esse quidem posse; nam locum ipsorum quem possumus dicere, cum sub
            terris esse dicantur antipodes? In media vero terra eos esse nec soliditas patitur, nec
              <foreign xml:lang="grc">κέντρον</foreign> terrae: quae si in medio mundi est, tanta
            eius esse profunditas non potest ut medio sui habeat inferos, in quibus esse dicitur
            Tartarus, de quo legitur «bis patet in praeceps tantum tenditque sub umbras, quantus ad
            aetherium caeli suspectus Olympum». Ergo hanc terram in qua vivimus inferos esse
            voluerunt, quia est omnium circulorum infima, planetarum scilicet septem, Saturni,
            Iovis, Martis, Solis, Veneris, Mercurii, Lunae, et duorum magnorum. Hinc est quod
            habemus: «et novies Styx interfusa coercet»; nam novem circulis cingitur terra. Ergo
            omnia quae de inferis finguntur suis locis hic esse comprobavimus. Quod autem dicit
            ‘patet atri ianua Ditis sed revocare gradum superasque evadere ad auras, hoc opus’, aut
            poetice dictum est aut secundum philosophorum altam scientiam, qui deprehenderunt bene
            viventium animas ad superiores circulos, id est ad originem suam redire: quod dat
            Lucanus Pompeio ut «vidit quanta sub nocte iaceret nostra dies»; male viventium vero
            diutius in his permorari corporibus permutatione diversa et esse apud inferos
            semper.</p>
        </div2>

        
<div2 n="129"><head>[schol. 129]</head>

          <p> PAVCI QVOS AEQVVS AMAVIT IVPPITER tria genera hominum dicit ad superos posse remeare:
            quos diligit Iuppiter, hoc est hos quos in ortu benignus siderum aspectus inradiat -
            Iuvenalis «distat enim, quae sidera te excipiant modo primos incipientem edere vagitus»;
            quos prudentia sublevat; nam hoc est: «quos ardens evexit ad aethera virtus»; item
            religiosos quos a diis genitos dicit. Consequens enim est ut deorum suboles religionibus
            vacet. ‘Diis’ autem ‘geniti’ quia corporibus se infundebant potestates supernae, unde
            heroes procreabantur.</p>
        </div2>

        
<div2 n="131"><head>[schol. 131]</head>

          <p> TENENT MEDIA OMNIA SILVAE causam reddit cur non facilis sit animarum regressus, quia
            omnia polluta et inquinata sunt; nam per silvas tenebras et lustra significat, in quibus
            feritas et libido dominantur.</p>
        </div2>

        
<div2 n="132"><head>[schol. 132]</head>

          <p> COCYTVSQVE SINV LABENS CIRCVMFLVIT ATRO fluvius inferorum, dictus <foreign xml:lang="grc">
              ἀπὸ τοῦ κωκύειν</foreign>, id est lugere; nam Homerus sic posuit. Est
            autem locus vicinus Acheronti, de quo diximus supra: qui ideo luctuosi esse finguntur,
            quia, ut exposuimus in primis partibus libri, haec sacra morte hominis fiebant.</p>
        </div2>

        
<div2 n="134"><head>[schol. 134]</head>

          <p> BIS STYGIOS INNARE LACVS modo et post mortem. Quod autem dicit Ovidius Aenean inter
            deos relatum, non mirum est; nam, ut supra etiam diximus, necesse est etiam relatorum
            inter deos apud inferos esse simulacra, ut Herculis, Liberi Patris, Castoris et
            Pollucis. Multi hoc non videntes ad Sibyllam referunt, ut dicat: vis me bis inferos
            cernere, modo et «cum me lucis Hecate praefecit Avernis», quod est paulo post dictura.
            Quod si est, non bis haec, sed tertio inferos cernet; nam quandoque etiam ipsa morietur.
            Item hi supra dictam non videntes rationem dicunt de se Sibyllam dicere; nam si de Aenea
            dicat, non eum praevidet deum futurum. Quod si est, caruit numine et quemadmodum est de
            Miseno vaticinatura? Vnde referre nos debemus ad id ut dicamus etiam post apotheosin
            apud inferos remanere simulacrum. STYGIOS LACVS Styx palus quaedam apud inferos dicitur,
            de qua legimus «di cuius iurare timent et fallere numen». Quod secundum fabulas ideo est
            quia dicitur Victoria, Stygis filia, bello Gigantum Iovi favisse: pro cuius
            remuneratione Iuppiter tribuit ut dii iurantes per eius matrem non audeant fallere.
            Ratio autem haec est: Styx maerorem significat <foreign xml:lang="grc">ἀπὸ τοῦ
              στυγεροῦ</foreign>, id est a tristitia, Styx dicta est. Dii autem laeti sunt semper;
            unde etiam immortales, quia <foreign xml:lang="grc">ἄϕθαρτοι καὶ μακάριοι</foreign>. Hi
            ergo quia maerorem non sentiunt iurant per rem suae naturae contrariam, id est
            tristitiam, quae est aeternitati contraria Ideo iusiurandum per execrationem habent.</p>
        </div2>

        
<div2 n="135"><head>[schol. 135]</head>

          <p> TARTARA locus inferorum profundus, de quo Lucanus ad inferos dicit «cuius vos estis
            superi». INSANO magno.</p>
        </div2>

        
<div2 n="136"><head>[schol. 136]</head>

          <p> ACCIPE QVAE PERAGENDA PRIVS si vis, inquit, reverti, audi observationis praecepta. Et
            sub imagine fabularum docet rectissimam vitam per quam animabus ad superos datur
            regressus. LATET ARBORE OPACA AVREVS licet de hoc ramo hi qui de sacris Proserpinae
            scripsisse dicuntur quiddam esse mysticum adfirment, publica tamen opinio hoc habet.
            Orestes post occisum regem Thoantem in regione Taurica cum sorore Iphigenia, ut supra
            diximus, fugit et Dianae simulacrum inde sublatum haud longe ab Aricia collocavit. In
            huius templo post mutatum ritum sacrificiorum fuit arbor quaedam de qua infringi ramum
            non licebat. Dabatur autem fugitivis potestas ut si quis exinde ramum potuisset auferre,
            monomachia cum fugitivo templi sacerdote dimicaret; nam fugitivus illic erat sacerdos ad
            priscae imaginem fugae. Dimicandi autem dabatur facultas quasi ad pristini sacrificii
            reparationem. Nunc ergo istum inde sumpsit colorem. Ramus enim necesse erat ut et unius
            causa esset interitus: unde et statim mortem subiungit Miseni; et ad sacra Proserpinae
            aliter accedere nisi sublato ramo non poterat. Inferos autem subire hoc dicit, sacra
            celebrare Proserpinae. De reditu autem animae hoc est: novimus Pythagoram Samium vitam
            humanam divisisse in modum Y litterae, scilicet quod prima aetas incerta sit, quippe
            quae adhuc se nec vitiis nec virtutibus dedit; bivium autem Y litterae a iuventute
            incipere, quo tempore homines aut vitia, id est partem sinistram, aut virtutes, id est
            dexteram partem sequuntur, unde ait Persius «traducit trepidas ramosa in compita
            mentes». Ergo per ramum virtutes dicit esse sectandas, qui est Y litterae imitatio: quem
            ideo in silvis dicit latere, quia re vera in huius vitae confusione et maiore parte
            vitiorum virtus et integritas latet. Alii dicunt ideo ramo aureo inferos peti, quod
            divitiis facile mortales intereunt. Tiberianus «aurum, quo pretio reserantur limina
            Ditis».</p>
        </div2>

        
<div2 n="137"><head>[schol. 137]</head>

          <p> LENTO VIMINE flexili, ut «lenta quibus torno facili superaddita vitis»; alias
            gravi.</p>
        </div2>

        
<div2 n="138"><head>[schol. 138]</head>

          <p> IVNONI INFERNAE Proserpinae, ut «sacra Iovi Stygio». DICTVS dicatus.</p>
        </div2>

        
<div2 n="139"><head>[schol. 139]</head>

          <p> ET OBSCVRIS CLAVDVNT CONVALLIBVS VMBRAE re vera enim nemus Aricinum densum est.</p>
        </div2>

        
<div2 n="140"><head>[schol. 140]</head>

          <p> SED NON ANTE DATVR sive iustis sive iniustis. Sic intellegentes removebimus
            quaestionem; hinc enim dicit «longo post tempore visum». Ex eo enim quod dicit
            descendisse aliquos ramum quoque depositum esse significat. TELLVRIS OPERTA secundum eos
            qui dicunt inferos in medio esse terrarum: quos Iuvenalis dicit putari esse sub terris,
            ut «esse aliquos manes et subterranea regna».</p>
        </div2>

        
<div2 n="142"><head>[schol. 142]</head>

          <p> PVLCHRA quae rapi meruit. SVVM sibi carum.</p>
        </div2>

        
<div2 n="143"><head>[schol. 143]</head>

          <p> NON DEFICIT ALTER ne diceret ab his qui primo descenderunt esse sublatum.</p>
        </div2>

        
<div2 n="144"><head>[schol. 144]</head>

          <p> FRONDESCIT in naturam redit. Et honeste locutus est dicens: habet frondes sui
            metalli.</p>
        </div2>

        
<div2 n="145"><head>[schol. 145]</head>

          <p> ALTE VESTIGA OCVLIS require omni intentione. RITE REPERTVM CARPE ‘rite carpe’, non
            ‘rite repertum’.</p>
        </div2>

        
<div2 n="147"><head>[schol. 147]</head>

          <p> SI TE FATA VOCANT hoc est si quem fata vocant facile sequitur.</p>
        </div2>

        
<div2 n="148"><head>[schol. 148]</head>

          <p> POTERIS poterit quis. Tertiae enim personae significationem ad secundam transtulit et
            generaliter loquitur; nam ut de Aenea dicat non procedit. Si enim dubitat, caret deo nec
            potest de Miseno vaticinari. DVRO FERRO et genus esse potest et species.</p>
        </div2>

        
<div2 n="149"><head>[schol. 149]</head>

          <p> PRAETEREA ac si diceret: est et alia opportunitas descendendi ad inferos, id est
            Proserpinae sacra peragendi. Duo autem horum sacrorum genera fuisse dicuntur: unum
            necromantiae, quod Lucanus exsequitur, et aliud sciomantiae, quod in Homero, quem
            Vergilius sequitur, lectum est. Sed secundum Lucanum in necromantia ad levandum cadaver
            sanguis est necessarius, ut «pectora tunc primum ferventi sanguine supplet»; in
            sciomantia vero quia umbrae tantum est evocatio, sufficit solus interitus: unde Misenus
            in fluctibus occisus esse inducitur. TIBI ideo addidit ‘tibi’, ne ‘amici’ posset etiam
            ad Sibyllam referri.</p>
        </div2>

        
<div2 n="150"><head>[schol. 150]</head>

          <p> INCESTAT polluit. Et incestum est quaecumque pollutio.</p>
        </div2>

        
<div2 n="151"><head>[schol. 151]</head>

          <p> PENDES sollicitus es, ut «ipse manu multo suspensum numine ducit». Et proprie pendere
            est desiderare aliquid audire, ut «pendetque iterum narrantis ab ore».</p>
        </div2>

        
<div2 n="152"><head>[schol. 152]</head>

          <p> SEDIBVS HVNC REFER ANTE SVIS apud maiores, ut supra diximus, omnes in suis domibus
            sepeliebantur, unde ortum est ut lares colerentur in domibus. Vnde etiam umbras larvas
            vocamus; nam dii penates alii sunt. Inde est quod etiam Dido cenotaphium domi fecit
            marito. Ergo aut secundum istum locutus est morem, quamvis adhuc Troiani domos non
            habuerint, aut dicit refer hunc naturalibus sedibus, id est terrae; nam in aqua
            perierat. Verum tamen illud est, ut intellegamus eam dicere, sepeli eum; nam sepulcrum
            sedes vocatur; Horatius «nulla certior tamen rapacis Orci sede destinata divitem manet
            erum», Vergilius «et nunc servat honos sedem tuus ossaque nomen». Persuadet autem
            sepulturam ut possit recentis cadaveris uti anima, ut ait Lucanus «non in tartareo
            latitantem poscimus antro adsuetamque diu tenebris, modo luce fugata descendentem
            animam: primo pallentis hiatu haeret adhuc Orci».</p>
        </div2>

        
<div2 n="153"><head>[schol. 153]</head>

          <p> PIACVLA SVNTO ad expiationem pollutionis, quae fuerat nata morte Miseni.</p>
        </div2>

        
<div2 n="154"><head>[schol. 154]</head>

          <p> SIC DEMVM ad postremum, hoc est novissime. Et haec particula tam apud Vergilium quam
            apud omnes idoneos auctores hoc significat, licet in aliis diversa significet. LVCOS
            STYGIS ET REGNA INVIA VIVIS ASPICIES Seneca scripsit de ritu et sacris Aegyptiorum. Hic
            dicit circa Syenen, extremam Aegypti partem, esse locum quem Philas, hoc est amicas,
            vocant ideo quod illic est placata ab Aegyptiis Isis, quibus irascebatur quod membra
            mariti Osiridis non inveniebat, quem frater Typhon occiderat. Quae inventa postea cum
            sepelire vellet, elegit vicinae paludis tutissimum locum, quam transitu constat esse
            difficilem; limosa enim est et papyris referta. Vltra hanc est brevis insula, inaccessa
            hominibus, unde Abatos appellata est; Lucanus «hinc Abatos, quam nostra vocat veneranda
            vetustas». Haec palus Styx vocatur quod tristitiam transeuntibus gignit. Sane ad illam
            insulam ab his qui sacris inbuti sunt certis transitur diebus. Lectum est etiam quod
            vicini populi cadavera suorum ad alteram regionem transferunt; sed si quis forte in
            fluvio pereat nec eius inveniatur cadaver, post centum ei annos parentatur. Hinc est
            tractum «centum errant annos volitantque haec litora circum». ET REGNA INVIA quae contra
            naturam fiunt non adserunt praeiudicium generalitati; unde ait ‘invia regna’, licet et
            Hercules aliique transierint et sit transiturus Aeneas. Sic dictum est et illud
            «evaditque celer ripam inremeabilis undae».</p>
        </div2>

        
<div2 n="156"><head>[schol. 156]</head>

          <p> MAESTO VVLTV propter mortem amici et rami inquisitionem. DEFIXVS LVMINA defixa lumina
            habens per quod tristitia mentis ostenditur.</p>
        </div2>

        
<div2 n="157"><head>[schol. 157]</head>

          <p> INGREDITVR pro graditur; vacat praepositio, ut «ingrediturque solo et caput inter
            nubila condit».</p>
        </div2>

        
<div2 n="159"><head>[schol. 159]</head>

          <p> PARIBVS CVRIS VESTIGIA FIGIT aut simili sollicitudine detentus incedit, aut ‘figit
            vestigia’, id est stat subito, quod cogitantes facere consuerunt.</p>
        </div2>

        
<div2 n="160"><head>[schol. 160]</head>

          <p> MVLTA INTER SESE VARIO SERMONE SEREBANT hic proprie dictus est sermo quia inter
            utrumque seritur.</p>
        </div2>

        
<div2 n="163"><head>[schol. 163]</head>

          <p> INDIGNA MORTE miserabili, non congrua eius meritis; vel propter animae etiam
            extinctionem elementi contrarietate.</p>
        </div2>

        
<div2 n="165"><head>[schol. 165]</head>

          <p> MARTEMQVE ACCENDERE CANTV hemistichium hoc dicitur addidisse dum recitat.</p>
        </div2>

        
<div2 n="168"><head>[schol. 168]</head>

          <p> VITA SPOLIAVIT ad bellum retulit, in quo victis tolluntur exuviae.</p>
        </div2>

        
<div2 n="170"><head>[schol. 170]</head>

          <p> NON INFERIORA SECVTVS ubique Aenean Hectori comparat, ut «ambo animis, ambo insignes
            praestantibus armis».</p>
        </div2>

        
<div2 n="171"><head>[schol. 171]</head>

          <p> CAVA DVM PERSONAT AEQVORA CONCHA aut personare facit, aut hysterologia est, dum per
            cava aequora sonat.</p>
        </div2>

        
<div2 n="172"><head>[schol. 172]</head>

          <p> DEMENS improvidus, qui non consideravit etiam deos in aemulationem posse
            descendere.</p>
        </div2>

        
<div2 n="173"><head>[schol. 173]</head>

          <p> AEMVLVS modo ‘eiusdem rei studiosus’, alias ‘inimicus’ invenitur. EXCEPTVM oppressum
            insidiis: quo sermone ostendit eum tantae fuisse virtutis ut ne a numine quidem nisi
            insidiis opprimeretur. TRITON paenultima accentum habet; nam Tritonis facit; si enim
            ultima habeat, Tritontis facit, quod non procedit, ut Demophoon, Demophoontis.</p>
        </div2>

        
<div2 n="175"><head>[schol. 175]</head>

          <p> ERGO aut quia talis perierat, aut quia sic fuerat interemptus.</p>
        </div2>

        
<div2 n="176"><head>[schol. 176]</head>

          <p> PRAECIPVE PIVS AENEAS ubique Aenean supra ceteros inducit mortem cuiuslibet dolere, ut
            «nunc Amyci casum gemit», item «casuque animum concussus amici». Hinc ei dat circa
            sepulturam etiam sordida officia, quae in aliis denegat locis. Qui enim de pietatis
            generibus scripserunt primum locum in sepultura esse voluerunt: unde cum pontificibus
            nefas esset cadaver videre, magis tamen nefas fuerat si visum insepultum relinquerent.
            Genus autem fuerat sepulturae iniectio pulveris; unde est «aut tu mihi terram inice».
            Horatius «non est mora longa; licebit iniecto ter pulvere curras».</p>
        </div2>

        
<div2 n="177"><head>[schol. 177]</head>

          <p> ARAMQVE SEPVLCRI pyram dicit, quae in modum arae construi lignis solebat; nam et
            sequitur «congerere arboribus caeloque educere certant». Et aram quae ante sepulcrum
            fieri consuevit intellegere non possumus, ut «stant manibus arae», cum nondum facta sit
            funeratio quae praecedit sepulcrum. Probus tamen et Donatus de hoc loco requirendum
            adhuc esse dixerunt.</p>
        </div2>

        
<div2 n="178"><head>[schol. 178]</head>

          <p> CAELOQVE EDVCERE CERTANT ut hoc faciant mente pertractant, nam adhuc ituri ad silvas
            sunt.</p>
        </div2>

        
<div2 n="179"><head>[schol. 179]</head>

          <p> ITVR ‘eo’ e brevis est, ‘itur’ i longa invenitur. Ergo quia hoc verbum breve est in
            origine et in declinatione fit longum, ideo certa eius natura nec in temporibus nec in
            participiis invenitur; nam cum ‘itur’ longa sit, ‘iturus’ brevis invenitur, ut
            «superumque in lumen ituras». Multi tamen temptant dicentes ‘itur’, propter ‘eo’ quae
            prima verbi origo est, per diphthongon scribi debere: quod non procedit, quia
            diphthongos semper longa est, ‘i’ autem et produci potest et corripi. Hinc est quod
            ‘fortuitus’ ‘i’ et producit et corripit; Iuvenalis «non quasi fortuitus nec ventorum
            rabie, sed iratus cadat in terras et iudicet ignis»; contra Horatius «nec fortuitum
            spernere cespitem leges sinebant». Hic enim nisi ‘i’ littera longa sit, non stat versus.
            Et hoc protulimus exemplum unius sermonis, ne quis dicat ‘iturus’ et ‘itur’ ideo variam
            habere naturam propter temporum varietatem: unde melius est, ut diximus, originis
            considerare rationem. Sane ‘fortuitus’ ab eundo est et a fortuna compositum.</p>
        </div2>

        
<div2 n="180"><head>[schol. 180]</head>

          <p> PROCVMBVNT PICEAE picea secundum Plinium in Naturali Historia quinta species cedri
            est; nam cedria dicta est quasi <foreign xml:lang="grc">καιομένης δρυὸς ὑγρὸν</foreign>,
            id est arboris umor ardentis.</p>
        </div2>

        
<div2 n="183"><head>[schol. 183]</head>

          <p> NEC NON AENEAS bona oeconomia venitur ad ramum.</p>
        </div2>

        
<div2 n="184"><head>[schol. 184]</head>

          <p> ACCINGITVR ARMIS instruitur officiis.</p>
        </div2>

        
<div2 n="186"><head>[schol. 186]</head>

          <p> FORTE PRECATVR vacat ‘forte’. Et est versus de his qui tibicines vocantur quibus datur
            aliquid ad solam metri sustentationem, ut «nunc dextra, nunc ille sinistra»; nec enim
            possumus intellegere eum fortuitu rogasse.</p>
        </div2>

        
<div2 n="187"><head>[schol. 187]</head>

          <p> SI adverbium rogantis et optantis est per se plenum, sicut et ‘o’, quamquam neoterici
            haec iungant et pro uno ponant; Persius «o si ebulliat patruus, praeclarum funus! Et o
            si».</p>
        </div2>

        
<div2 n="188"><head>[schol. 188]</head>

          <p> QVANDO siquidem. Et ‘nimium vere’ cum ingenti dixit adfectu, quasi mors praedicta
            falsa esse debuerit.</p>
        </div2>

        
<div2 n="190"><head>[schol. 190]</head>

          <p> CVM FORTE COLVMBAE auguria aut oblativa sunt, quae non poscuntur, aut impetrativa,
            quae optata veniunt. Hoc ergo quia oblativum est, ideo dixit ‘forte’. Bene autem a
            columbis Aeneae datur augurium, et Veneris filio et regi; nam ad reges pertinet
            columbarum augurium, quia numquam solae sunt, sicut nec reges quidem.</p>
        </div2>

        
<div2 n="191"><head>[schol. 191]</head>

          <p> IPSA SVB ORA perite, ne si longius volarent, non ad eum pertinere viderentur; nam
            moris erat ut captantes auguria certa sibi spatia designarent quibus volebant videnda ad
            se pertinere.</p>
        </div2>

        
<div2 n="193"><head>[schol. 193]</head>

          <p> MATERNAS Veneri consecratas, propter fetum frequentem et coitum.</p>
        </div2>

        
<div2 n="194"><head>[schol. 194]</head>

          <p> SI QVA VIA EST si est ratio. Et iam ex hoc loco esse incipit impetrativum quod fuerat
            oblativum. CVRSVMQVE PER AVRAS ‘cursum’ vocavit impetum et eundi officium; nam et navium
            cursum dicimus.</p>
        </div2>

        
<div2 n="196"><head>[schol. 196]</head>

          <p> NE DEFICE REBVS ne desere in rebus incertis. Et bene in silvis invocat matrem, quam
            iam scit sibi visam esse habitu venatricis, ut in primo legimus.</p>
        </div2>

        
<div2 n="197"><head>[schol. 197]</head>

          <p> SIC EFFATVS proprie effata sunt augurum preces: unde ager post pomeria, ubi
            captabantur auguria, dicebatur effatus. VESTIGIA PRESSIT quia ad captanda auguria post
            preces immobiles vel sedere vel stare consueverant. </p>
        </div2>

        
<div2 n="198"><head>[schol. 198]</head>

          <p> QVO TENDERE PERGANT PASCENTES hinc iam optimum significatur augurium, quod pascebant.
            Nam Romani moris fuit et in comitiis agendis et in bellis gerendis pullaria captare
            auguria. Vnde est in Livio quod cum quidam cupidus belli gerendi a tribuno plebis
            arceretur ne iret, pullos iussit adferri: qui cum missas non ederent fruges, inridens
            consul augurium ait ‘vel bibant!’, et eos praecipitavit in Tiberim; inde navibus victor
            revertens ad Africam tendens cum periit exercitu. Et multi ‘pascentes’ distingunt et
            absolutus est sensus. Alii dicunt ‘pascentes volando’ et referunt ad naturam columbarum
            quae exilientes pascere consuerunt. Alii ‘volando’ ambulando dicunt: vola enim dicitur
            media pars pedis sive manus.</p>
        </div2>

        
<div2 n="199"><head>[schol. 199]</head>

          <p> PRODIRE prodibant: infinitus pro indicativo.</p>
        </div2>

        
<div2 n="201"><head>[schol. 201]</head>

          <p> GRAVE OLENTIS male olentis; alibi bene olentis, ut «et graviter spirantis copia
            thymbrae floreat».</p>
        </div2>

        
<div2 n="202"><head>[schol. 202]</head>

          <p> LIQVIDVMQVE PER AERA LAPSAE non est aëris perpetuum epitheton, sed purum ait Averni
            comparatione. Dicit autem eas alte volasse ad vitandum Averni odorem.</p>
        </div2>

        
<div2 n="203"><head>[schol. 203]</head>

          <p> SVPER ARBORE SIDVNT secundum antiquam licentiam.</p>
        </div2>

        
<div2 n="204"><head>[schol. 204]</head>

          <p> AVRI AVRA splendor auri; Horatius «tua ne retardet aura maritos», id est splendor.
            Hinc et aurum dicitur a splendore qui est in eo metallo; hinc et aurarii dicti quorum
            favor splendidos reddit.</p>
        </div2>

        
<div2 n="205"><head>[schol. 205]</head>

          <p> BRVMALI FRIGORE VISCVM bene ‘brumali’ addidit: tunc enim maturum est et auri imitatur
            colorem; nam nova fronde viret. Quod ut ait Plinius in Naturali Historia de fimo
            turdelarum in certis arboribus nascitur, unde Plautus «ipsa sibi avis mortem creat».</p>
        </div2>

        
<div2 n="207"><head>[schol. 207]</head>

          <p> TERETIS TRVNCOS ‘teres’ est rotundum aliquid cum proceritate, ut «incumbens tereti
            Damon sic coepit olivae». Horatius «brachia et vultum teretesque suras integer
            laudo».</p>
        </div2>

        
<div2 n="210"><head>[schol. 210]</head>

          <p> EXTEMPLO bene verbo usus est augurum, ut diximus supra.</p>
        </div2>

        
<div2 n="211"><head>[schol. 211]</head>

          <p> CVNCTANTEM aliud pendet ex alio: ‘cunctantem’, quia ‘avidus’, ut ostendat tantam
            fuisse avellendi cupiditatem ut nulla ei satisfacere posset celeritas; nam tardantem
            dicere non possumus eum qui fataliter sequebatur. Alii ‘cunctantem’ ad auri naturam
            referunt, id est mollem, quia paulatim frangitur et lentescit. Alii ‘cunctantem’ gravem
            dicunt, ut «glaebas cunctantes crassaque terga expecta».</p>
        </div2>

        
<div2 n="212"><head>[schol. 212]</head>

          <p> NEC MINVS nihilo minus ille deflebatur. INTEREA dum itur ad silvas.</p>
        </div2>

        
<div2 n="213"><head>[schol. 213]</head>

          <p> INGRATO tristi, ut gratum laetum aliquid dicimus. Alii ‘ingrato’ dicunt gratiam non
            sentienti.</p>
        </div2>

        
<div2 n="214"><head>[schol. 214]</head>

          <p> PINGVEM aut de Graeco transtulit <foreign xml:lang="grc">λιπαρὰν</foreign>, magnam,
            aut hypallage est, hoc est de pinguibus taedis.</p>
        </div2>

        
<div2 n="215"><head>[schol. 215]</head>

          <p> FRONDIBVS ATRIS aptis ad funera.</p>
        </div2>

        
<div2 n="216"><head>[schol. 216]</head>

          <p> ANTE CVPRESSOS CONSTITVVNT cupressus adhibetur ad funera, vel quod caesa non
            repullulat, vel quod per eam funestata ostenditur domus, sicut laetam frondes indicant
            festae. Varro tamen dicit pyras ideo cupresso circumdari propter gravem ustrinae odorem
            ne eo offendatur populi circumstantis corona, quae tamdiu stabat respondens fletibus
            praeficae, id est principi planctuum, quamdiu consumpto cadavere et collectis cineribus
            diceretur novissimum verbum ‘ilicet’, quod ire licet significat; unde est «dixitque
            novissima verba».</p>
        </div2>

        
<div2 n="218"><head>[schol. 218]</head>

          <p> PARS CALIDOS LATICES Plinius in Naturali Historia dicit hanc esse causam ut mortui et
            calida abluantur et per intervalla conclamentur, quod solet plerumque vitalis spiritus
            exclusus putari et homines fallere. Denique refert quendam superpositum pyrae adhibitis
            ignibus erectum esse nec potuisse liberari. Vnde et servabantur cadavera septem diebus,
            et calida abluebantur, et post ultimam conclamationem conburebantur; unde traxit
            Terentius «desine, iam conclamatum est». AENA VNDANTIA FLAMMIS hoc est per flammas;
            alibi «nec iam se capit unda: volat vapor ater ad auras».</p>
        </div2>

        
<div2 n="219"><head>[schol. 219]</head>

          <p> LAVANT FRIGENTIS ET VNGVNT versus Ennii, qui ait «Tarquinii corpus bona femina lavit
            et unxit».</p>
        </div2>

        
<div2 n="220"><head>[schol. 220]</head>

          <p> DEFLETA participium ab eo quod est ‘fleor’, si tamen inveniatur; alias sine verbi
            origine esse dicemus.</p>
        </div2>

        
<div2 n="221"><head>[schol. 221]</head>

          <p> PVRPVREAS ad imitationem sanguinis, in quo est anima, ut diximus supra, ut «purpuream
            vomit ille animam». VELAMINA NOTA vel ipsi cara, vel animae; ex notitia enim gignitur
            caritas, ut «hic inter flumina nota».</p>
        </div2>

        
<div2 n="222"><head>[schol. 222]</head>

          <p> FERETRO Graece dixit; nam capulus dicitur a capiendo, unde ait Plautus «capularis
            senex», id est capulo vicinus. Et ‘subiere feretro’ ut «subeunt muro».</p>
        </div2>

        
<div2 n="223"><head>[schol. 223]</head>

          <p> MORE PARENTVM propinquioribus enim virilis sexus hoc dabatur officium.</p>
        </div2>

        
<div2 n="224"><head>[schol. 224]</head>

          <p> FACEM de fune, ut Varro dicit: unde et funus dictum est. Per noctem autem urebantur:
            unde et permansit ut mortuos faces antecedant.</p>
        </div2>

        
<div2 n="225"><head>[schol. 225]</head>

          <p> FVSO CRATERES OLIVO diis superis tantum libabant, inferis vero sacrificantes etiam
            vasa in ignem mittebant, unde ait ‘crateres’: quod etiam Statius in Archemori sepultura
            commemorat. ‘Olivum’ autem ab oliva dixit; nam oleum ab olea dicitur.</p>
        </div2>

        
<div2 n="226"><head>[schol. 226]</head>

          <p> FLAMMA QVIEVIT pyrae ingentis, quia, ut in quarto diximus, pro qualitate personae
            pyrae fiebant. Sepulcra etiam vel minora vel magna faciebant.</p>
        </div2>

        
<div2 n="228"><head>[schol. 228]</head>

          <p> OSSAQVE LECTA aut collecta, aut lecta ideo quia, ut supra diximus, nobiles numquam
            soli comburebantur, sed cum dilectis equis vel canibus vel famulo.</p>
        </div2>

        
<div2 n="229"><head>[schol. 229]</head>

          <p> TER SOCIOS aut saepius, aut re vera ter; licet enim a funere contraxerint pollutionem,
            tamen omnis purgatio ad superos pertinet, unde ait imparem numerum; aut quia hoc ratio
            exigit lustrationis. CIRCVMTVLIT purgavit. Antiquum verbum est. Plautus «pro larvato te
            circumferam», id est purgabo; nam lustratio a circumlatione dicta est vel taedae vel
            sulphuris. Iuvenalis «si qua darentur sulphura cum taedis».</p>
        </div2>

        
<div2 n="230"><head>[schol. 230]</head>

          <p> SPARGENS quia res aguntur infernae. In secundo Aeneas deos portaturus ait «donec me
            flumine vivo abluero». Hic enim erat mos, ut diximus supra. FELICIS OLIVAE arboris
            festae. Sed moris fuerat ut de lauro fieret. Sane dicit Donatus quod hoc propter
            Augustum mutavit. Nam nata erat laurus in Palatio eo die quo Augustus natus est: unde
            triumphantes coronari consueverant. Propter quam rem noluit laurum dicere ad officium
            lugubre pertinere.</p>
        </div2>

        
<div2 n="231"><head>[schol. 231]</head>

          <p> NOVISSIMA VERBA id est ‘ilicet’; nam ‘vale’ dicebatur post tumuli quoque peracta
            sollemnia.</p>
        </div2>

        
<div2 n="233"><head>[schol. 233]</head>

          <p> SVAQVE ARMA VIRO ipsi cara sculpsit in saxo; nam supra ea iam legimus concremata.
            REMVMQVE TVBAMQVE quia et bellator et remex fuerat. Licet possimus etiam solam tubam
            accipere; remus enim dicitur lorum quod continet tubam.</p>
        </div2>

        
<div2 n="234"><head>[schol. 234]</head>

          <p> MONTE SVB AERIO in aërio; nam supra est positus. ‘Aërium’ autem alii altum dicunt,
            alii nomen montis antiquum volunt; unde est «qui nunc Misenus ab illo dicitur».</p>
        </div2>

        
<div2 n="236"><head>[schol. 236]</head>

          <p> PRAECEPTA SIBYLLAE ut «duc nigras pecudes, ea prima piacula sunto».</p>
        </div2>

        
<div2 n="237"><head>[schol. 237]</head>

          <p> SPELVNCA ALTA FVIT qua ad inferos descendebatur, non ubi fuerat Sibylla
            vaticinata.</p>
        </div2>

        
<div2 n="238"><head>[schol. 238]</head>

          <p> SCRVPEA lapillosa; nam scrupus proprie est lapillus brevis, qui pressus sollicitudinem
            creat: unde etiam scrupulus dictus est. LACV NIGRO aut alto, aut vere nigro inferorum
            vicinitate. TVTA autem, quia hinc lacu, hinc cingitur silvis. Dicit autem locum quem
            nunc Doliola vocant.</p>
        </div2>

        
<div2 n="239"><head>[schol. 239]</head>

          <p> VOLANTES volucres: participium pro nomine posuit, ut «plurimus Alburnum volitans cui
            nomen asilo est», licet illic sit etiam altera figura. Sane sciendum Lucretium et alios
            physicos dicere aërem corporeum esse, unde et aves sustinet; sed hunc cedere vapori
            sulphureo, unde aves in illis locis desertae aëre quo portari solent concidunt non
            odore, sed pondere: quod potest esse veri simile, quia altius in eodem loco possunt
            volare, ut «tollunt se celeres liquidumque per aëra lapsae».</p>
        </div2>

        
<div2 n="241"><head>[schol. 241]</head>

          <p> AD CONVEXA caeli curvitatem.</p>
        </div2>

        
<div2 n="244"><head>[schol. 244]</head>

          <p> INVERGIT VINA SACERDOS in quarto ait «media inter cornua fundit». Et fundere est
            supina manu libare, quod fit in sacris supernis; vergere autem est conversa in sinistram
            partem manu ita fundere ut patera convertatur, quod in infernis sacris fit. Haec autem
            pertinent ad victimarum explorationem ut, si non stupuerint, aptae probentur.</p>
        </div2>

        
<div2 n="247"><head>[schol. 247]</head>

          <p> VOCE VOCANS non verbis, sed quibusdam mysticis sonis; ut in Lucano legimus varie
            numina invocabantur, ut «latratus habet illa canum gemitusque luporum, quod stridunt
            ululantque ferae, quod sibilat anguis exprimit et planctus fractaeque tonitrua nubis:
            tot rerum vox una fuit». CAELOQVE EREBOQVE POTENTEM hoc est quod ait ‘Hecaten’, ut
            plenum numen ostenderet.</p>
        </div2>

        
<div2 n="248"><head>[schol. 248]</head>

          <p> SVPPONVNT CVLTROS id est victimas caedunt. Fuit autem verbum sacrorum, in quibus mali
            ominis verba vitabant. Hinc est quod et mactare dicebatur, quod magis augere significat.
            Dicimus autem ‘hic culter, cultri’; nam ‘cultellus’ diminutivum est, et ‘cultellum’
            penitus Latinum non est.</p>
        </div2>

        
<div2 n="249"><head>[schol. 249]</head>

          <p> SVCCIPIVNT antique; nam modo ‘suscipiunt’ dicimus.</p>
        </div2>

        
<div2 n="250"><head>[schol. 250]</head>

          <p> MATRI EVMENIDVM id est Nocti, ut «hunc mihi da proprium, virgo sata Nocte, laborem».
            Et Eumenides dicuntur <foreign xml:lang="grc">κατὰ ἀντίφρασιν</foreign>, cum sint
            immites. MAGNAEQVE SORORI id est terrae; nam, ut supra diximus, nihil est aliud nox nisi
            umbra terrarum.</p>
        </div2>

        
<div2 n="251"><head>[schol. 251]</head>

          <p> ENSE FERIT ut eum contra umbras haberet consecratum. Hinc est quod ei dicit Sibylla
            «tuque invade viam vaginaque eripe ferrum», item «strictamque aciem venientibus offert».
            Hoc autem etiam Homerus dicit. STERILEMQVE TIBI PROSERPINA VACCAM deae congruam numquam
            enitenti.</p>
        </div2>

        
<div2 n="252"><head>[schol. 252]</head>

          <p> NOCTVRNAS ARAS quae tota nocte arderent. INCHOAT autem perficit. Et est verbum
            sacrorum.</p>
        </div2>

        
<div2 n="253"><head>[schol. 253]</head>

          <p> SOLIDA IMPONIT TAVRORVM VISCERA FLAMMIS non exta dicit, sed carnes; nam ‘viscera’ sunt
            quicquid inter ossa et cutem est: unde etiam visceratio dicitur, ut diximus supra. Ergo
            per ‘solida viscera’ holocaustum significat, quod detractis extis arae superimponebatur.
            Quae nonnumquam abluta et elixa etiam ipsa reddebantur: unde infert «fundens ardentibus
            extis». Quamquam alii pro parte totum velint, ut per exta totum animal intellegatur.</p>
        </div2>

        
<div2 n="255"><head>[schol. 255]</head>

          <p> PRIMI SVB LVMINA SOLIS ET ORTVS atqui haec sacra, ut dicunt, per noctem fiebant. Sed
            locutus est secundum Romanum ritum, quo dies creditur a medio noctis incipere; illo
            autem loco quo dicit «nox ruit, Aenea», non venit, sed finitur significat. Quamquam alii
            dicant sacra haec a medio die incipere et perduci usque ad mediam noctem; quod si est,
            «nox ruit» potest venit significare.</p>
        </div2>

        
<div2 n="257"><head>[schol. 257]</head>

          <p> VISAEQVE CANES VLVLARE ita numinis ostendebatur adventus. ‘Canes’ autem Furias dicit
            Lucanus «Stygiasque canes in luce superna destituam», sicut etiam diximus supra.
            ‘Ululare’ autem et canum et Furiarum est.</p>
        </div2>

        
<div2 n="258"><head>[schol. 258]</head>

          <p> ADVENTANTE DEA ipsa scilicet Proserpina. PROFANI qui non estis initiati, <foreign xml:lang="grc">
              ἀμύητοι</foreign>, <foreign xml:lang="grc">βέβηλοι</foreign>.</p>
        </div2>

        
<div2 n="259"><head>[schol. 259]</head>

          <p> TOTOQVE ABSISTITE LVCO hoc est non tantum a spelunca, sed ab omni luci vicinitate
            discedite.</p>
        </div2>

        
<div2 n="260"><head>[schol. 260]</head>

          <p> INVADE VIAM ingredere.</p>
        </div2>

        
<div2 n="262"><head>[schol. 262]</head>

          <p> FVRENS deo plena, aut certe similis furenti.</p>
        </div2>

        
<div2 n="264"><head>[schol. 264]</head>

          <p> DII QVIBVS IMPERIVM EST ANIMARVM plenus locus alta sapientia. De qua varie disserunt
            philosophi; nam dicunt per alios animas ad inferos duci, ut «hac animas ille evocat Orco
            pallentes, alias sub Tartara tristia mittit»; item per alios transferri, ut «navita sed
            tristis»; per alios purgari, ut «aliae panduntur inanes suspensae ad ventos»; per alios
            vero ad summa revocari, ut «Lethaeum ad fluvium deus evocat agmine magno». Sciens ergo
            de deorum imperio varias esse opiniones, prudentissime tenuit generalitatem. Ex maiore
            autem parte Sironem, id est magistrum suum Epicureum sequitur. Huius autem sectae
            homines novimus superficiem rerum tractare, numquam altiora disquirere. VMBRAEQVE
            SILENTES secreta inferorum semper silentia; nam hominum umbrae loquuntur. Hinc est «quae
            sacra silentia norunt». Invocat autem summum bonum, quod in silentio constare manifestum
            est.</p>
        </div2>

        
<div2 n="265"><head>[schol. 265]</head>

          <p> ET CHAOS elementorum confusio. Invocat autem rerum primordia, quae in elementorum
            fuerunt confusione. Per Phlegethonta, inferorum fluvium, ignem significat; nam <foreign xml:lang="grc">
              φλὸξ</foreign> Graece, Latine ignis est; unde secundum Heraclitum
            cuncta procreantur. Et re vera sine calore nihil nascitur, adeo ut de septentrione dicat
            «sterili non quicquam frigore gignit». LOCA NOCTE SILENTIA LATE aut hoc est quod supra
            ait «umbraeque silentes», aut vult ostendere esse partem mundi, in qua perpetuae sunt
            tenebrae. Cum enim probatum sit, quod legimus «et minima contentos nocte Britannos»,
            sphaerae exigit ratio ut e contrario sit regio noctibus vacans.</p>
        </div2>

        
<div2 n="266"><head>[schol. 266]</head>

          <p> SIT MIHI FAS AVDITA LOQVI de alta dicturus prudentia, miscet poeticam licentiam. SIT
            NVMINE VESTRO concedatur a vestro numine.</p>
        </div2>

        
<div2 n="267"><head>[schol. 267]</head>

          <p> ALTA TERRA ET CALIGINE MERSAS bene iunxit; ex terris enim caligo procreatur, id est
            umbra.</p>
        </div2>

        
<div2 n="268"><head>[schol. 268]</head>

          <p> OBSCVRI SOLA SVB NOCTE aut hypallage est ‘sub obscura nocte soli ibant’, aut ‘sub sola
            nocte’, id est ubi nihil aliud est praeter noctem.</p>
        </div2>

        
<div2 n="269"><head>[schol. 269]</head>

          <p> DOMOS VACVAS nostri mundi comparatione; simulacra enim illic sunt quae inania esse non
            dubium est. INANIA REGNA inanium; per quod ostenditur vacuum.</p>
        </div2>

        
<div2 n="270"><head>[schol. 270]</head>

          <p> INCEPTAM alii ‘incertam’ legunt, illuc tamen recurrit; nam ‘incertam’ incipientem, id
            est minorem significat. LVCE MALIGNA obscura, nam malignum est proprie angustum, ut
            «aditusque maligni», id est minores, obscuri. Sane sciendum, lunae, licet minoris,
            commemoratione ostendere eum fuisse illic aliquid lucis; nam aliter omnia quae dicturus
            est videre non poterant. </p>
        </div2>

        
<div2 n="271"><head>[schol. 271]</head>

          <p> VBI quando; nam non est loci sed temporis.</p>
        </div2>

        
<div2 n="272"><head>[schol. 272]</head>

          <p> NOX ABSTVLIT ATRA COLOREM hoc et videmus et tractatur ab Epicureis, rebus tollere
            noctem colorum varietatem: unde etiam apud inferos omnia nigra esse dicuntur. Contra hos
            Academici una re pugnant; nam squamas piscium dicunt lucere per noctem, quod
            probatur.</p>
        </div2>

        
<div2 n="273"><head>[schol. 273]</head>

          <p> VESTIBVLVM ut Varro dicit, etymologiae non habet proprietatem, sed fit pro captu
            ingenii; nam vestibulum, ut supra diximus, dictum ab eo quod ianuam vestiat. Alii dicunt
            a Vesta dictum per inminutionem; nam Vestae limen est consecratum. Alii dicunt ab eo
            quod nullus illic stet; in limine enim solus est transitus; et quomodo vesanus dicitur
            non sanus, sic vestibulum quasi non stabulum. FAVCIBVS ORCI deum posuit pro loco, ut
            Iovem dicimus et aerem significamus; Horatius «manet sub Iove frigido venator». Orcum
            autem Plutonem dicit: nec enim per Charonta possumus intellegere inferos dictos, quia
            minor potestas pro imperio numquam ponitur, sed illa quae tenet imperium. Ergo alter est
            Charon; nam Orcus idem est Pluton, ut in Verrinis indicat Cicero dicens «ut alter Orcus
            venisse Hennam et non Proserpinam, sed ipsam Cererem rapuisse videatur». Alibi ait «qua
            Ditem patrem emersisse ab inferis putant». Dicimus autem et hic Dis et hic Ditis.</p>
        </div2>

        
<div2 n="274"><head>[schol. 274]</head>

          <p> LVCTVS ET VLTRICES POSVERE CVBILIA CVRAE ea dicit esse in aditu inferorum, quae vicina
            sunt morti; aut quae post mortem creantur; aut quae in morte sunt, ut pallorem. Luctus
            enim post mortem est. CVRAE conscientiae, quae puniunt semper nocentes.</p>
        </div2>

        
<div2 n="275"><head>[schol. 275]</head>

          <p> TRISTIS severa, quae gignit severitatem. Cicero «iudex tristis et integer».</p>
        </div2>

        
<div2 n="276"><head>[schol. 276]</head>

          <p> TVRPIS EGESTAS quae turpes facit. Et quasi harum rerum imagines facit quas dicit esse
            apud inferos ideo, quia in quem ista concurrunt sit mortalis necesse est: unde deos
            immortales dicunt, qui ista non sentiunt quibus mors creatur.</p>
        </div2>

        
<div2 n="278"><head>[schol. 278]</head>

          <p> CONSANGVINEVS LETI SOPOR secundum Homerum. MALA MENTIS GAVDIA generaliter omnium
            scelerum dicit, ac si diceret ‘malae mentis gaudia’.</p>
        </div2>

        
<div2 n="280"><head>[schol. 280]</head>

          <p> EVMENIDVM THALAMI Furiae numquam nupserunt: unde thalamos accipiamus in quibus natae
            sunt. Alii thalamos dicunt, qui facti sunt auctoribus Furiis, sed non procedit, quia ait
            «terribiles visu formae». Et ut non videatur esse contrarium quia Furias paulo post
            alibi dicit esse, nam possunt hic natae esse, et alibi manere, et alibi officium
            exercere poenarum.</p>
        </div2>

        
<div2 n="282"><head>[schol. 282]</head>

          <p> IN MEDIO aut vestibulo; aut absolutum est, et intellegimus hanc esse eburneam portam
            per quam exiturus est. Quae res haec omnia indicat esse simulata, si et ingressus et
            exitus simulatus est et falsus.</p>
        </div2>

        
<div2 n="283"><head>[schol. 283]</head>

          <p> VLMVS OPACA, INGENS distinguenda sunt ista propter duo epitheta. VVLGO temere, passim,
            catervatim.</p>
        </div2>

        
<div2 n="284"><head>[schol. 284]</head>

          <p> FOLIISQVE SVB OMNIBVS HAERENT qui de somniis scripserunt dicunt quo tempore folia de
            arboribus cadunt vana esse somnia: quod per transitum tetigit. ‘Vana’ autem ideo quia ab
            inferis; nam vera mittunt superi. Homerus <foreign xml:lang="grc">καὶ γάρ τ᾿ ὄναρ ἐκ
              Διός ἐστίν</foreign>.</p>
        </div2>

        
<div2 n="286"><head>[schol. 286]</head>

          <p> CENTAVRI IN FORIBVS STABVLANT bene ‘in foribus’, quia ea quae contra naturam possunt
            creari statim pereunt. ‘Stabulant’ autem habitant. Et usurpative dixit ut ‘populat’,
            luctat; nam stabulor dicimus. Et bene adlusit, quia ex parte equi sunt. Centauri autem
            Ixionis et nubis filii sunt. Ixion enim amatam Iunonem de stupro interpellavit. Illa
            confessa Iovi est, et ex eius voluntate nubem ei in suam formam conversam obtulit, unde
            feruntur nati esse Centauri. SCYLLAEQVE BIFORMES bene plurali usus est numero; nam et
            illa Nisi secundum alios in avem conversa est, secundum alios in piscem. Ergo etiam ipsa
            biformis fuit, sicut haec in Siciliae freto. Dictum autem est per poetae scientiam.</p>
        </div2>

        
<div2 n="287"><head>[schol. 287]</head>

          <p> CENTVMGEMINVS BRIAREVS centies duplex: secundum fabulas ipse est Aegaeon. AC BELVA
            LERNAE hydram dicit, quae fuit in Lerna Argivorum palude; sed Latine excetra dicitur,
            quod uno caeso tria capita excrescebant. Sed constat hydram locum fuisse vomentem aquas
            vastantes vicinam civitatem, in quo uno meatu clauso multi erumpebant: quod Hercules
            videns loca ipsa exussit et sic aquae clausit meatus; nam hydra ab aqua dicta est.
            Potuisse autem hoc fieri ille indicat locus, ubi dicit «excoquitur vitium atque exudat
            inutilis umor».</p>
        </div2>

        
<div2 n="288"><head>[schol. 288]</head>

          <p> FLAMMISQVE ARMATA CHIMAERA ore leo, postremis partibus draco, media caprea secundum
            fabulas fuit. Re vera autem mons est Ciliciae, cuius hodieque ardet cacumen, iuxta quod
            sunt leones; media autem pascua sunt; ima vero montis serpentibus plena. Hunc
            Bellerophontes habitabilem fecit, unde Chimaeram dicitur occidisse.</p>
        </div2>

        
<div2 n="289"><head>[schol. 289]</head>

          <p> GORGONES tres fuerunt in extrema Africa circa Atlantem montem, quae omnes unum oculum
            habebant quo invicem utebantur: Stheno, Euryale, Medusa. Serenus tamen dicit poeta
            puellas fuisse unius pulchritudinis, quas cum vidissent adulescentes, stupore torpebant:
            unde fingitur quod si quis eas vidisset vertebatur in lapidem. HARPYIAEQVE aut iam
            mortuas intellege, aut secundum Platonem et alios simulacra, licet vivarum, illic
            fuisse; nam dicunt esse omnium rerum ideas quasdam, id est imagines, ad quarum
            similitudinem procreantur universa. Hinc est quod in Statio Thiodamas Plutoni dicit
            «omnibus finitor rerum esse videris, mihi vero et sator». Harum autem simulacra bene
            apud inferos sunt, quae dicuntur et Furiae. TRICORPORIS VMBRAE Eryli et Geryonis.</p>
        </div2>

        
<div2 n="291"><head>[schol. 291]</head>

          <p> OFFERT non ad feriendum, sed ad repellendas umbras: unde et ‘offert’ dixit. Sacerdos
            autem ferire prohibet.</p>
        </div2>

        
<div2 n="295"><head>[schol. 295]</head>

          <p> TARTAREI QVAE FERT ACHERONTIS AD VNDAS sequitur illud Pythagoricum, dicens tenuisse
            eos viam post errorem silvarum quae vel ad vitia vel ad virtutes, ut diximus, ducit.
            TARTAREI ACHERONTIS Acheronta vult quasi de imo nasci Tartaro, huius aestuaria Stygem
            creare, de Styge autem nasci Cocyton. Et haec est etymologia, nam physiologia hoc habet,
            quia qui caret gaudio sine dubio tristis est. Tristitia autem vicina luctui est, qui
            procreatur ex morte: unde haec esse apud inferos dicit.</p>
        </div2>

        
<div2 n="297"><head>[schol. 297]</head>

          <p> COCYTO ERVCTAT HARENAM in Cocytum, scilicet per Stygem.</p>
        </div2>

        
<div2 n="298"><head>[schol. 298]</head>

          <p> HAS HORRENDVS AQVAS propter tria flumina. PORTITOR proprie qui portat, abusive etiam
            qui portatur portitor dicitur, sicut vector.</p>
        </div2>

        
<div2 n="299"><head>[schol. 299]</head>

          <p> TERRIBILI SQVALORE id est terribilis squaloris. CHARON <foreign xml:lang="grc">κατὰ
              ἀντίφρασιν quasi ἀχαίρων</foreign>.</p>
        </div2>

        
<div2 n="300"><head>[schol. 300]</head>

          <p> CANITIES INCVLTA IACET veteres enim non solum comam ornabant, sed etiam barbam, ut non
            nullas videmus statuas. Ideo dixit «inculta mento canities». STANT horrent. Et est
            polysemus, ut diximus.</p>
        </div2>

        
<div2 n="302"><head>[schol. 302]</head>

          <p> SVBIGIT subagit, regit. Et est polysemus; nam ‘acuit’ significat, ut «subiguntque in
            cote secures», et compellit, ut «subigitque fateri». VELISQVE MINISTRAT aut per vela, et
            est septimus; aut ‘velis obsequitur’, et est dativus.</p>
        </div2>

        
<div2 n="303"><head>[schol. 303]</head>

          <p> FERRVGINEA nigra, tristi; nam lugubrem esse hunc colorem ostendit dicens «cum caput
            obscura nitidum ferrugine texit». CORPORA CVMBA omne quod potest videri corpus dicitur;
            unde paulo post discretionem fecit dicens «corpora viva nefas Stygia vectare
            carina».</p>
        </div2>

        
<div2 n="304"><head>[schol. 304]</head>

          <p> IAM SENIOR aut pro positivo posuit; aut, ut diximus, ‘senior’ est virens senex, ut
            ‘iunior’ intra iuvenem est: quam rem a Varrone tractatam confirmat et Plinius. CRVDA DEO
            VIRIDISQVE SENECTVS <foreign xml:lang="grc">τὸ αἴτιον</foreign>: quia in deo.</p>
        </div2>

        
<div2 n="309"><head>[schol. 309]</head>

          <p> AVTVMNI FRIGORE PRIMO extremitatem vult ostendere, quod ait Iuvenalis «iam letifero
            cedente pruinis autumno»; nam prima eius pars fervet, ut «totoque autumni incanduit
            aestu». Sane sciendum secundum Plinium folia autumnali tempore ideo cadere, quia omnis
            tunc in arboribus umor aestatis calore invenitur exhaustus. Ergo ‘cadunt’ non quia tunc
            siccari incipiunt, sed quia tunc eis iam deest umor.</p>
        </div2>

        
<div2 n="311"><head>[schol. 311]</head>

          <p> GLOMERANTVR AVES bene rebus volitantibus animas comparavit, quae et ipsae volant.</p>
        </div2>

        
<div2 n="312"><head>[schol. 312]</head>

          <p> IMMITTIT APRICIS quasi <foreign xml:lang="grc">ἄτερ φρίκης</foreign>, id est sine
            frigore, ut diximus supra: unde non nulli et Africam dictam volunt.</p>
        </div2>

        
<div2 n="313"><head>[schol. 313]</head>

          <p> PRIMI TRANSMITTERE figura Graeca est: ut primi transirent.</p>
        </div2>

        
<div2 n="315"><head>[schol. 315]</head>

          <p> TRISTIS asper, immiserabilis. </p>
        </div2>

        
<div2 n="317"><head>[schol. 317]</head>

          <p> AENEAS ordo est: Aeneas ait, dic, o virgo: cetera per parenthesin dicta sunt.</p>
        </div2>

        
<div2 n="319"><head>[schol. 319]</head>

          <p> QVO DISCRIMINE qua differentia. RIPAS HAE LINQVVNT repulsae scilicet, non
            transeuntes.</p>
        </div2>

        
<div2 n="320"><head>[schol. 320]</head>

          <p> VADA LIVIDA nigra. Et ‘lividum’ invidum non nisi apud neotericos invenimus; Lucanus
            «livor edax tibi cuncta negat, gentesque subactas».</p>
        </div2>

        
<div2 n="321"><head>[schol. 321]</head>

          <p> LONGAEVA SACERDOS Sibyllam Apollo pio amore dilexit et ei obtulit poscendi quod vellet
            arbitrium. Illa hausit harenam manibus et tam longam vitam poposcit. Cui Apollo
            respondit id posse fieri si Erythraeam in qua habitabat insulam relinqueret et eam
            numquam videret. Profecta igitur Cumas tenuit et illic defecta corporis viribus vitam in
            sola voce retinuit. Quod cum cives eius cognovissent, sive invidia, sive miseratione
            commoti, ei epistolam miserunt creta antiquo more signatam: qua visa - nam erat de eius
            insula - in mortem soluta est. Vnde non nulli hanc esse dicunt quae Romana fata
            conscripsit, quod incenso Apollinis templo inde Romam adlati sunt libri; unde haec
            fuerat.</p>
        </div2>

        
<div2 n="322"><head>[schol. 322]</head>

          <p> DEVM CERTISSIMA PROLES ex eo quod subire inferos potuit. Ideo autem ‘certissima’, quia
            multi ad gloriam generis simulant se numinum filios, ut Romulus ex Marte, Alexander ex
            Iove Ammone. Hoc ergo excludit. Sic alibi de Hercule «salve vera Iovis proles».</p>
        </div2>

        
<div2 n="324"><head>[schol. 324]</head>

          <p> ET FALLERE NUMEN ut supra diximus, sive propter Victoriae favorem, Stygis filiae; nam
            dicitur statuisse Iuppiter ut si quis fefellisset eius numen, uno anno et novem diebus
            ab ambrosia et nectare prohiberetur. Ratio autem est quam supra diximus: ideo per Stygem
            dii iurant, quia tristitia contraria est aeternitati <foreign xml:lang="grc">τὸ στυγνὸν
              τῷ μακαρίῳ καὶ ἀθανάτῳ</foreign>.</p>
        </div2>

        
<div2 n="325"><head>[schol. 325]</head>

          <p> INOPS INHVMATAQVE TVRBA EST duo dicit, id est nec legitimam sepulturam habet neque
            imaginariam. Inopem enim dicit sine pulveris iactu – nam ‘ops’ terra est – id est sine
            terra, sine humatione. Vult autem ostendere tantum valere inanem quantum plenam
            sepulturam; nam et Deiphobi umbra transvecta est, cui Aeneas cenotaphium fecit, ut «tunc
            egomet tumulum Rhoeteo in litore inanem constitui». Bene autem sepultos, id est fletos –
            nam sine fletu sepultura non est, unde legimus «inhumata infletaque turba» – facit
            supradicta flumina transire quibus luctus nomen imposuit. ‘Centum’ autem ‘annos’ ideo
            dicit quia hi sunt legitimi vitae humanae, quibus completis potest anima transire ripas,
            id est ad locum purgationis venire, ut redeat rursus in corpora. Sane sciendum quia, cum
            terram dicimus, haec ops facit; si nympham dicamus, haec Opis; si divitias, hae opes
            numero tantum plurali.</p>
        </div2>

        
<div2 n="327"><head>[schol. 327]</head>

          <p> RAVCA FLVENTA aut rheumata dicit, aut bene pluraliter, quia de tribus loquitur.</p>
        </div2>

        
<div2 n="328"><head>[schol. 328]</head>

          <p> SEDIBVS OSSA QVIERVNT id est prius quam corpus in naturam suam redeat, id est in
            terram.</p>
        </div2>

        
<div2 n="330"><head>[schol. 330]</head>

          <p> STAGNA EXOPTATA Lethaei scilicet fluminis.</p>
        </div2>

        
<div2 n="331"><head>[schol. 331]</head>

          <p> VESTIGIA PRESSIT scilicet cogitatione tardatus.</p>
        </div2>

        
<div2 n="332"><head>[schol. 332]</head>

          <p> PVTANS reputans, cum animo pertractans. SORTEMQVE ANIMO MISERATVS INIQVAM iniqua enim
            sors est puniri propter alterius neglegentiam; nec enim quis culpa sua caret sepulcro.
            Bene autem ‘animo’, quasi re praesaga, ut alibi «praesaga mali mens»; ipse enim Aeneas
            insepultus iacebit, ut «mediaque inhumatus harena».</p>
        </div2>

        
<div2 n="333"><head>[schol. 333]</head>

          <p> MORTIS HONORE sepultura, ut «quisquis honos tumuli».</p>
        </div2>

        
<div2 n="334"><head>[schol. 334]</head>

          <p> DVCTOREM CLASSIS apertum exemplum classem dici etiam unam navem; nam legimus «unam
            quae Lycios».</p>
        </div2>

        
<div2 n="336"><head>[schol. 336]</head>

          <p> AVSTER hic distinguendum.</p>
        </div2>

        
<div2 n="337"><head>[schol. 337]</head>

          <p> SESE AGEBAT ‘sese agere’ est sine negotio incedere.</p>
        </div2>

        
<div2 n="338"><head>[schol. 338]</head>

          <p> QVI LIBYCO NVPER CVRSV bene ‘Libyco’; navigatio enim non a deverticulo, sed ab
            intentione accipit nomen.</p>
        </div2>

        
<div2 n="339"><head>[schol. 339]</head>

          <p> EFFVSVS IN VNDIS archaismos est; quamquam Donatus esse ordinem velit: «dum servat
            sidera in undis mediis».</p>
        </div2>

        
<div2 n="340"><head>[schol. 340]</head>

          <p> MVLTA MAESTVM COGNOVIT IN VMBRA prudentiores dicunt animas recedentes a corporibus
            sordidiores esse donec purgentur; quae purgatae incipiunt esse clariores. Vnde ait paulo
            post «donec longa dies perfecto temporis orbe concretam exemit labem purumque reliquit
            aetherium sensum atque aurai simplicis ignem», id est non urentis, ut est solis. Inde
            est quod aliae panduntur animae ad lunarem circulum, aliae solstitialem retinere
            dicuntur pro modo purgationis. Bene ergo Palinurum obscura umbra circumdatum dicit et
            vix agnitum, qui ne ad loca quidem pervenerat purgationis; sic etiam de Didone dicturus
            est «agnovitque per umbram obscuram».</p>
        </div2>

        
<div2 n="341"><head>[schol. 341]</head>

          <p> QVIS TE PALINVRE DEORVM ‘quis deus’ debuit dicere, sed Graece dixit <foreign xml:lang="grc">
              τίς θεῶν</foreign>.</p>
        </div2>

        
<div2 n="342"><head>[schol. 342]</head>

          <p> ERIPVIT NOBIS bene ‘nobis’; gubernator enim communi perit periculo. SVB AEQVORE MERSIT
            tmesis est: medio aequore submersit.</p>
        </div2>

        
<div2 n="343"><head>[schol. 343]</head>

          <p> DIC AGE hortantis adverbium est: unde est et ‘age facite’.</p>
        </div2>

        
<div2 n="346"><head>[schol. 346]</head>

          <p> VENTVRVM AVSONIOS <foreign xml:lang="grc">κατὰ τὸ σιωπώμενον</foreign>
            intellegimus.</p>
        </div2>

        
<div2 n="347"><head>[schol. 347]</head>

          <p> CORTINA cortina dicta est aut quod cor teneat, aut quod tripus saeptus erat corio
            serpentis, ut diximus supra, aut certe secundum Graecam etymologiam <foreign xml:lang="grc">
              ὅτι τὴν κόρην τείνει ἤτοι τινάσσει</foreign>, id est quod extendit
            puellam, ut «maiorque videri».</p>
        </div2>

        
<div2 n="348"><head>[schol. 348]</head>

          <p> NEC ME hic distinguendum, ne sit contrarium; nam eum Somnus deiecit. Quamquam alii
            frustra dicant quod credebat Phorbantem, cum extinctis divinandi sit concessa licentia,
            ut nunc iam sciat Somnum fuisse.</p>
        </div2>

        
<div2 n="349"><head>[schol. 349]</head>

          <p> NAMQVE GVBERNACLVM ut sit veri simile quod post triduum tetigit litus Italiae.</p>
        </div2>

        
<div2 n="351"><head>[schol. 351]</head>

          <p> PRAECIPITANS dum praecipitarer. MARIA ASPERA IVRO aut execratio est, ut «Iliaci
            cineres»; aut certe iurat quasi nauta per maria.</p>
        </div2>

        
<div2 n="353"><head>[schol. 353]</head>

          <p> SPOLIATA ARMIS propter amissionem gubernaculi. EXCVSSA MAGISTRO nove dixit «de qua
            fuerat magister excussus».</p>
        </div2>

        
<div2 n="354"><head>[schol. 354]</head>

          <p> SVRGENTIBVS VNDIS non quia tempestas fuerit, favente Neptuno, sed tumens pelagus
            fuisse significat. Nec de Aeneae peritia desperavit, sed propter perditum
            gubernaculum.</p>
        </div2>

        
<div2 n="355"><head>[schol. 355]</head>

          <p> HIBERNAS asperas. Et retulit ad adfectum natantis.</p>
        </div2>

        
<div2 n="358"><head>[schol. 358]</head>

          <p> ADNABAM et hic distingui potest et ‘adnabam terrae’.</p>
        </div2>

        
<div2 n="359"><head>[schol. 359]</head>

          <p> GENS CRVDELIS Lucanorum. Et dicit eum a Veliensibus interemptum, ut «portusque require
            Velinos». Sane sciendum Veliam tempore quo Aeneas ad Italiam venit nondum fuisse. Ergo
            anticipatio est, quae, ut supra diximus, si ex poetae persona fiat, tolerabilis est; si
            autem per alium, vitiosissima est, ut nunc de Palinuro ait: quamquam alii ad divinandi
            scientiam referant, quasi ab umbra dictum. Velia autem dicta est a paludibus, quibus
            cingitur, quas Graeci <foreign xml:lang="grc">ἕλη</foreign> dicunt. Fuit ergo ‘Elia’,
            sed accepit digammon et facta est ‘Velia’, ut ‘Enetus’, ‘Venetus’.</p>
        </div2>

        
<div2 n="360"><head>[schol. 360]</head>

          <p> MONTIS saxi, ut «fertur in abruptum magno mons improbus actu», pro saxo. E contrario
            «saxi de vertice pastor», pro montis; nam sunt ista reciproca.</p>
        </div2>

        
<div2 n="362"><head>[schol. 362]</head>

          <p> ME FLVCTVS HABET quia secundum philosophos corpus solum nostrum est quod nobiscum
            oritur, nobiscum perit. Anima enim generalitatis est et adeo non est nostra ut etiam in
            alia corpora plerumque transeat. Ergo ‘me’ corpus meum, quod est hominis proprium. Est
            autem Homeri <foreign xml:lang="grc">αὐτοὺς δὲ ἑλώρια τεῦχε κύνεσσιν</foreign>.</p>
        </div2>

        
<div2 n="363"><head>[schol. 363]</head>

          <p> CAELI IVCVNDVM LVMEN bene ‘iucundum’ addidit; est enim etiam apud inferos, sed non
            iucundum.</p>
        </div2>

        
<div2 n="365"><head>[schol. 365]</head>

          <p> HIS INVICTE MALIS qui inferos subire potuisti. ‘His’ autem ac si diceret ‘quae
            cernis’.</p>
        </div2>

        
<div2 n="366"><head>[schol. 366]</head>

          <p> TERRAM INICE bene ante maius petiit ut vel hoc impetraret. Terrae autem iniectio
            secundum pontificalem ritum poterat fieri et circa cadaver et circa absentium corpora
            quibusdam sollemnibus sacris. NAMQVE POTES quia ubique eum rerum divinarum inducit
            peritum.</p>
        </div2>

        
<div2 n="367"><head>[schol. 367]</head>

          <p> SI QVA VIA EST si est ulla ratio. DIVA CREATRIX rerum omnium generaliter.</p>
        </div2>

        
<div2 n="369"><head>[schol. 369]</head>

          <p> INNARE navigare; more suo.</p>
        </div2>

        
<div2 n="370"><head>[schol. 370]</head>

          <p> DA DEXTRAM praesta auxilium; umbra enim numquam tenetur, ut «ter frustra compressa
            manus effugit imago».</p>
        </div2>

        
<div2 n="371"><head>[schol. 371]</head>

          <p> SEDIBVS VT SALTEM ut saltem in morte requiescam sedibus placidis. Et bene, quia nautae
            semper vagantur.</p>
        </div2>

        
<div2 n="373"><head>[schol. 373]</head>

          <p> TAM DIRA CVPIDO cupiditas ex deorum ira veniens; aut certe magna, ut «an sua cuique
            deus fit dira cupido?».</p>
        </div2>

        
<div2 n="374"><head>[schol. 374]</head>

          <p> SEVERVM tristem: et haec reciproca sunt, ut contra «iudex tristis et integer», id est
            severus.</p>
        </div2>

        
<div2 n="375"><head>[schol. 375]</head>

          <p> EVMENIDVM autem circa quem habitant Eumenides <foreign xml:lang="grc">κατὰ
              ἀντίφρασιν</foreign> dictae. RIPAMVE INIVSSVS ABIBIS ut ‘abeo in Tuscos’, sicut
            diximus supra; quamquam alii ‘adibis’ legant.</p>
        </div2>

        
<div2 n="376"><head>[schol. 376]</head>

          <p> DESINE FATA DEVM FLECTI SPERARE PRECANDO fata quae semel decreverunt. Et locutus est
            secundum Epicureos, qui dicunt «nec bene promeritis capitur nec tangitur ira».</p>
        </div2>

        
<div2 n="377"><head>[schol. 377]</head>

          <p> DVRI CASCS impossibilis ad mutationem.</p>
        </div2>

        
<div2 n="378"><head>[schol. 378]</head>

          <p> LONGE LATEQVE PER VRBES de historia hoc traxit. Lucanis enim pestilentia laborantibus
            respondit oraculum manes Palinuri esse placandos; ob quam rem non longe a Velia ei et
            lucum et cenotaphium dederunt. </p>
        </div2>

        
<div2 n="379"><head>[schol. 379]</head>

          <p> PRODIGIIS ACTI CAELESTIBVS compendiose et pestilentiam ortam et petitum significavit
            oraculum. PIABVNT placabunt, expiabunt.</p>
        </div2>

        
<div2 n="381"><head>[schol. 381]</head>

          <p> AETERNVM in aeternum; et est adverbium. PALINVRI plus est quam si ‘tuum’ diceret.</p>
        </div2>

        
<div2 n="382"><head>[schol. 382]</head>

          <p> PARVMPER id est paulatim laetari coepit; spem enim solam, non praesens acceperat
            beneficium. Vnde bene dictum est, quasi ab eo magna moderatione dolor recessit. Alii
            ‘parumper’ valde parum volunt.</p>
        </div2>

        
<div2 n="383"><head>[schol. 383]</head>

          <p> GAVDET COGNOMINE TERRA nominis sui similitudine. Facit autem ‘hic’ et ‘haec
            cognominis’; nam in Plauto lectum est, cum una de Bacchidibus diceret «illa mea
            cognominis fuit». Quod autem communi genere in ‘e’ misit ablativum metri necessitas
            fecit.</p>
        </div2>

        
<div2 n="385"><head>[schol. 385]</head>

          <p> NAVITA epenthesis, ut ‘Mavors’. INDE VT STYGIA PROSPEXIT AB VNDA ut «Siculo prospexit
            ab usque Pachyno». Et hinc ostenditur quod diximus, iuncta esse haec tria: Acheronta,
            Stygem, Cocyton. De his autem nascuntur alia, unde est «et novies Styx interfusa
            coercet».</p>
        </div2>

        
<div2 n="386"><head>[schol. 386]</head>

          <p> PER TACITVM NEMVS aut solum; aut ipsos tacitos.</p>
        </div2>

        
<div2 n="387"><head>[schol. 387]</head>

          <p> ADGREDITVR DICTIS hoc sermone ostendit iratum.</p>
        </div2>

        
<div2 n="388"><head>[schol. 388]</head>

          <p> QVISQVIS ES ARMATVS bene a praescriptione; ac si diceret: nihil pium molitur
            armatus.</p>
        </div2>

        
<div2 n="389"><head>[schol. 389]</head>

          <p> QVID VENIAS cur; nam adverbium est. IAM ISTINC a loco in quo es.</p>
        </div2>

        
<div2 n="391"><head>[schol. 391]</head>

          <p> CORPORA VIVA quia, ut supra diximus, sunt corpora etiam mortuorum quae tantum
            videntur, id est umbrae.</p>
        </div2>

        
<div2 n="392"><head>[schol. 392]</head>

          <p> ME SVM LAETATVS EVNTEM lectum est et in Orpheo quod, quando Hercules ad inferos
            descendit, Charon territus eum statim suscepit: ob quam rem anno integro in compedibus
            fuit. Ideo ergo ‘non laetatus’, scilicet propter supplicium suum. Sane Alciden volunt
            quidam <foreign xml:lang="grc">ἀπὸ τῆϛ ἀλκῆς</foreign> dictum, id est a virtute: quod
            non procedit, quia a prima aetate hoc nomen habuit ab Alcaeo, patre Amphitryonis. Et
            scimus agnomina ab accidentibus dari.</p>
        </div2>

        
<div2 n="394"><head>[schol. 394]</head>

          <p> QVAMQVAM ac si diceret, hoc in te nondum probavi; scilicet per simulationem, nam
            noverat.</p>
        </div2>

        
<div2 n="395"><head>[schol. 395]</head>

          <p> IN VINCLA PETIVIT Hercules a prudentioribus mente magis, quam corpore fortis
            inducitur, adeo ut duodecim eius labores referri possint ad aliquid; nam cum plura
            fecerit, duodecim tantum ei adsignantur propter agnita duodecim signa. Quod autem
            dicitur traxisse ab inferis Cerberum, haec ratio est, quia omnes cupiditates et cuncta
            vitia terrena contempsit et domuit; nam Cerberus terra est, id est consumptrix omnium
            corporum. Vnde et Cerberus dictus est, quasi <foreign xml:lang="grc">
            κρεοβόρος</foreign>, id est carnem vorans; unde legitur «ossa super recubans», nam non
            ossa citius terra consumit.</p>
        </div2>

        
<div2 n="396"><head>[schol. 396]</head>

          <p> IPSIVS A SOLIO REGIS atqui Cerberus statim post flumina est, ut «Cerberus haec ingens
            latratu regna trifauci personat», nam illic quasi est aditus inferorum, solium autem
            Plutonis interius est. Ergo aut ad naturam canum referendum est, qui territi ad dominos
            confugiunt; aut solium pro imperio accipiendum est, ut alibi arces pro imperio posuit,
            ut «inbellem avertis Romanis arcibus Indum», cum Indi usque ad primos venerint fines,
            non usque ad arces.</p>
        </div2>

        
<div2 n="397"><head>[schol. 397]</head>

          <p> HI DOMINAM DITIS aut de Graeco tractum est, qui uxorem <foreign xml:lang="grc">
              δέσποιναν</foreign> dicunt; aut ‘Ditis thalamo’, ut ‘dominam’ Charon ad se
            retulerit.</p>
        </div2>

        
<div2 n="398"><head>[schol. 398]</head>

          <p> AMPHRYSIA VATES Apollinea; et est longe petitum epitheton. Nam Amphrysus fluvius est
            Thessaliae circa quem Apollo spoliatus divinitate a Iove irato Admeti regis pavit
            armenta ideo quia occiderat Cyclopas, fabricatores fulminum, quibus Aesculapius
            extinctus est, Apollinis filius, quia Hippolytum ab inferis herbarum potentia
            revocaverat.</p>
        </div2>

        
<div2 n="400"><head>[schol. 400]</head>

          <p> NEC VIM TELA FERVNT ac si diceret: tantum repellunt. LICET fas est; et est concedentis
            adverbium, sicut ‘esto’.</p>
        </div2>

        
<div2 n="401"><head>[schol. 401]</head>

          <p> AETERNVM adverbium est, ut supra. Et subauditur bis ‘aeternum latrans aeternum
            terreat’.</p>
        </div2>

        
<div2 n="402"><head>[schol. 402]</head>

          <p> PATRVI quia Iovis est filia ex Cerere. SERVET custodiat, ut «sola domum et tantas
            servabat filia sedes».</p>
        </div2>

        
<div2 n="403"><head>[schol. 403]</head>

          <p> TROIVS AENEAS id est a diis originem ducens. PIETATE INSIGNIS ET ARMIS propter illud
            «pauci quos aequus amavit Iuppiter aut ardens evexit ad aethera virtus».</p>
        </div2>

        
<div2 n="404"><head>[schol. 404]</head>

          <p> EREBI Erebus proprie est pars inferorum in qua hi qui bene vixerunt, morantur. Nam ad
            Elysium non nisi purgati perveniunt; unde est «et pauci laeta arva tenemus». Hinc fit ut
            quaeratur an animae de Elysio in corpora possint redire. Et deprehensum est non redire,
            quia per purgationem carent cupiditate.</p>
        </div2>

        
<div2 n="405"><head>[schol. 405]</head>

          <p> SI TE NVLLA MOVET necessitate vult persuadere, quia scit manes nulla re flecti, ut
            «scirent si ignoscere manes». PIETATIS IMAGO pietas: per periphrasin dicta, ut ‘vis
            Herculea’, id est Hercules.</p>
        </div2>

        
<div2 n="406"><head>[schol. 406]</head>

          <p> APERIT nudat, ut «aperire procul montes ac volvere fumum».</p>
        </div2>

        
<div2 n="408"><head>[schol. 408]</head>

          <p> NEC PLVRA HIS nec est aliquid ulterius dictum vel a Sibylla, vel a Charonte post ramum
            visum.</p>
        </div2>

        
<div2 n="409"><head>[schol. 409]</head>

          <p> FATALIS VIRGAE ut «sequetur si te fata vocant». LONGO POST aut adverbium, aut
            praepositio antique posita.</p>
        </div2>

        
<div2 n="411"><head>[schol. 411]</head>

          <p> IVGA graece dixit: <foreign xml:lang="grc">ζυγὰ</foreign> enim dicunt quae transtra
            nominamus.</p>
        </div2>

        
<div2 n="412"><head>[schol. 412]</head>

          <p> LAXATQVE FOROS tabulata vacuat, ut supra «et campos iubet esse patentes»; multitudine
            enim remota quasi laxantur spatia. ALVEO fluminis scilicet. Et per synaeresin ‘alvo’
            facit.</p>
        </div2>

        
<div2 n="413"><head>[schol. 413]</head>

          <p> INGENTEM AENEAN bene hunc solum dicit, ut per transitum ostendat purgatioris animi
            homines etiam corpora habere leviora: quod de Sibylla vult accipi.</p>
        </div2>

        
<div2 n="414"><head>[schol. 414]</head>

          <p> SVTILIS intexta: per quod fragilem ostendit.</p>
        </div2>

        
<div2 n="415"><head>[schol. 415]</head>

          <p> TANDEM aut propter pondus Aeneae, quod est melius; aut propter paludis magnitudinem;
            aut propter caeni densitatem.</p>
        </div2>

        
<div2 n="416"><head>[schol. 416]</head>

          <p> INFORMI LIMO magno, sine forma. VLVA herba palustri.</p>
        </div2>

        
<div2 n="418"><head>[schol. 418]</head>

          <p> PERSONAT aut personare facit, aut per regna sonat. Et quia de animabus dicturus est,
            bene facit ante Cerberi commemorationem, consumptoris corporum; Lucanus «qui viscera
            saevo spargis nostra cani». Tunc enim animae locum suum recipiunt, cum fuerit corpus
            absumptum.</p>
        </div2>

        
<div2 n="419"><head>[schol. 419]</head>

          <p> HORRERE VIDENS IAM COLLA COLVBRIS fingitur enim pro saetis habere serpentes. Et est
            hypallage: in collo eius horrebant colubrae.</p>
        </div2>

        
<div2 n="420"><head>[schol. 420]</head>

          <p> OFFAM hinc est diminutio ‘ofella’; sed ‘f’ non geminat: in diminutione enim plerumque
            multa mutantur. Quod autem ait ‘melle’, adlusit ad corpora, quae plerumque cum melle
            obruuntur.</p>
        </div2>

        
<div2 n="423"><head>[schol. 423]</head>

          <p> TOTOQVE INGENS EXTENDITVR ANTRO per hoc magnitudo eius ostenditur, sicut ait in tertio
            de Polyphemo.</p>
        </div2>

        
<div2 n="424"><head>[schol. 424]</head>

          <p> OCCVPAT AENEAS ADITVM raptim ingreditur. SEPVLTO dormiente sine pulsu, id est
            motu.</p>
        </div2>

        
<div2 n="425"><head>[schol. 425]</head>

          <p> EVADIT modo ‘transit’. INREMEABILIS VNDAE aut perpetuum est epitheton, ut diximus
            supra, aut ipsi etiam Aeneae inremeabilis; nam per alteram egressus est partem, ut
            «portaque emittit eburna».</p>
        </div2>

        
<div2 n="426"><head>[schol. 426]</head>

          <p> CONTINVO AVDITAE VOCES novem circulis inferi cincti esse dicuntur, quos nunc
            exequitur. Nam primum dicit animas infantum tenere, secundum eorum qui sibi per
            simplicitatem adesse nequiverunt, tertium eorum qui evitantes aerumnas se necarunt,
            quartum eorum qui amarunt, quintum virorum fortium esse dicit, sextum nocentes tenent
            qui puniuntur a iudicibus, in septimo animae purgantur, in octavo sunt animae ita
            purgatae, ut redeant, in nono, ut iam non redeant, scilicet campus Elysius. VAGITVS ET
            INGENS fletus infantum.</p>
        </div2>

        
<div2 n="427"><head>[schol. 427]</head>

          <p> ANIMAE FLENTES poetice dixit. Sane ploratus tantum lacrimarum est, planctus tantum
            vocum, fletus ad utrumque pertinet: quae plerumque confundunt poetae. IN LIMINE PRIMO
            quia de prima dis subrepti sunt vita.</p>
        </div2>

        
<div2 n="428"><head>[schol. 428]</head>

          <p> EXORTES expertes, <foreign xml:lang="grc">ἀκλήρους</foreign> dicunt.</p>
        </div2>

        
<div2 n="429"><head>[schol. 429]</head>

          <p> ACERBO inmaturo: translatio est a pomis.</p>
        </div2>

        
<div2 n="431"><head>[schol. 431]</head>

          <p> SINE SORTE sine iudicio. Traxit autem hoc ex more Romano; non enim audiebantur causae
            nisi per sortem ordinatae. Nam tempore quo causae agebantur conveniebant omnes, unde et
            ‘concilium’ ait, et ex sorte dierum ordinem accipiebant, quo post diem tricesimum suas
            causas exequerentur: unde est ‘urnam movet’. Iuvenalis «gratia fallaci praetoris vicerit
            urna».</p>
        </div2>

        
<div2 n="432"><head>[schol. 432]</head>

          <p> QVAESITOR quaesitores sunt qui exercendis quaestionibus praesunt. Et notandum quia
            Minoem quasi crudelem introducit, quod ei epitheton et Plato et Homerus dat; nam Aeacus
            et Rhadamanthus fratres mitiores sunt.</p>
        </div2>

        
<div2 n="434"><head>[schol. 434]</head>

          <p> MAESTI LOCA ideo ‘maesti’, quia, ut diximus supra, secundum Platonem graviter
            puniuntur eorum animae qui sibi inferunt mortem.</p>
        </div2>

        
<div2 n="435"><head>[schol. 435]</head>

          <p> LVCEMQVE PEROSI figurate dixit, nam ‘perosus illius’ dicimus.</p>
        </div2>

        
<div2 n="436"><head>[schol. 436]</head>

          <p> PROIECERE ANIMAS quasi rem vilem.</p>
        </div2>

        
<div2 n="437"><head>[schol. 437]</head>

          <p> ET DVROS PERFERRE LABORES Homerus enim Achillis umbram introducit loquentem et
            dicentem libentius se apud superos cuncta adversa tolerare quam apud inferos imperare.
            Quod autem ait ‘aethere in alto’ poetice dictum est: aether enim supernus est, sed
            nostrum habitaculum aetherem vocavit inferorum comparatione.</p>
        </div2>

        
<div2 n="438"><head>[schol. 438]</head>

          <p> FAS OBSTAT iura naturae. TRISTIQVE tristi unda palus inamabilis, ne si ‘tristis’
            dicamus, duo sint epitheta.</p>
        </div2>

        
<div2 n="439"><head>[schol. 439]</head>

          <p> NOVIES STYX INTERFVSA quia qui altius de mundi ratione quaesiverunt dicunt intra novem
            hos mundi circulos inclusas esse virtutes, in quibus et iracundiae sunt et cupiditates,
            de quibus tristitia nascitur, id est Styx. Vnde dicit novem esse circulos Stygis, quae
            inferos cingit, id est terram, ut diximus supra; nam dicunt alias esse purgatiores extra
            hos circulos potestates.</p>
        </div2>

        
<div2 n="440"><head>[schol. 440]</head>

          <p> PARTEM FVSI MONSTRANTVR IN OMNEM plures vult ostendere eos in quibus libido
            dominatur.</p>
        </div2>

        
<div2 n="441"><head>[schol. 441]</head>

          <p> LVGENTES CAMPI quasi ‘lucis egentes’: quod et amoribus congruit.</p>
        </div2>

        
<div2 n="442"><head>[schol. 442]</head>

          <p> DVRVS AMOR immitis, inexorabilis. TABE PEREDIT corpore defluente paulatim.</p>
        </div2>

        
<div2 n="443"><head>[schol. 443]</head>

          <p> SECRETI CELANT CALLES amantibus congrui. MYRTEA SILVA quae est Veneri consecrata.</p>
        </div2>

        
<div2 n="444"><head>[schol. 444]</head>

          <p> CVRAE NON IPSA IN MORTE RELINQVVNT hoc est etiam illic amant et habent peractorum
            imaginem criminum, sicut etiam de piis dicturus est «quae gratia curruum armorumque fuit
            vivis, quae cura nitentes pascere equos, eadem sequitur tellure repostos». Sane
            sciendum, ut diximus supra, loqui eum de amore generali, sicut etiam Plato in Symposio
            tractat; nihil enim interest quid quis amet, dummodo amore teneatur. Notandum etiam, nam
            rarum est, quia cum masculino genere supra usus sit, ut «hic quos durus amor», tantum
            feminarum ponit exempla, non quo desint viri, sed elegit sexum inpatientem ad amandum:
            tamen paulo post etiam Sychaei facturus est commemorationem.</p>
        </div2>

        
<div2 n="445"><head>[schol. 445]</head>

          <p> HIS PHAEDRAM haec filia fuit Minois et Pasiphaes, uxor Thesei, quae privignum
            Hippolytum amore capta de stupro interpellavit et despecta apud maritum eum falsi
            criminis detulit. Qui iratus invocavit Aegeum patrem, ut Hippolyto currus agitanti
            inmitteret phocam. Quo facto et Hippolyto interempto, Phaedra amoris inpatientia laqueo
            vitam finivit. PROCRINQVE filia Iphicli, uxor Cephali fuit. Qui cum venandi studio
            teneretur, labore fessus ad locum quendam ire consueverat, et illic ad se recreandum
            auram vocare. Quod cum saepe faceret, amorem in se movit Aurorae, quae ei canem
            velocissimam Laelapam nomine donavit et duo hastilia inevitabilia, eumque in amplexus
            rogavit. Ille ait iusiurandum se habere cum coniuge mutuae castitatis. Quo audito
            respondit Aurora «ut probes igitur coniugis castitatem, muta te in mercatorem». Quo
            facto, ille iit ad Procrin et oblatis muneribus impetratoque coitu confessus est
            maritum. Quod illa dolens cum audisset a rustico amare eum Auroram, quam invocare
            consueverat, ad silvas profecta est et in frutectis latuit ad deprehendendum maritum.
            Qui cum more solito auram vocaret, Procris egredi cupiens frutecta commovit. Sperans
            Cephalus feram hastam inevitabilem iecit et ignarus interemit uxorem. MAESTAMQVE
            ERIPHYLEN haec Amphiarai, auguris Argivi, uxor fuit: quae latentem bello Thebano maritum
            Polynici prodidit monili accepto quod ante uxori dederat. Qui ductus ad proelium hiatu
            terrae periit. Cuius filius Alcmaeon postea matrem necavit et est, ut Orestes, furore
            correptus. Vituperatur sane Vergilius quod maestam dixerit quam <foreign xml:lang="grc">
              στυγερήν</foreign> legit, id est nocentem; nam maesta est <foreign xml:lang="grc">
              στυγνή</foreign>.</p>
        </div2>

        
<div2 n="447"><head>[schol. 447]</head>

          <p> EVADNENQVE uxor Capanei fuit, quae se in ardentem mariti rogum praecipitavit. ET
            PASIPHAEN haec, ut diximus, tauri amore flagravit. LAODAMIA uxor Protesilai fuit. Quae
            cum maritum in bello Troiano primum perisse cognovisset, optavit ut eius umbram videret:
            qua re concessa non deserens eam, in eius amplexibus periit.</p>
        </div2>

        
<div2 n="448"><head>[schol. 448]</head>

          <p> NVNC FEMINA CAENEVS Caenis virgo fuit, quae a Neptuno pro stupri praemio meruit sexus
            mutationem. Fuit etiam invulnerabilis. Quae pugnando pro Lapithis contra Centauros
            crebris ictibus fustium paulatim fixus in terra est, post mortem tamen in sexum rediit.
            Hoc autem dicto ostendit Platonicum illud vel Aristotelicum, animas per <foreign xml:lang="grc">
              μετεμψύχωσιν</foreign> sexum plerumque mutare.</p>
        </div2>

        
<div2 n="451"><head>[schol. 451]</head>

          <p> ERRABAT vagabatur. Et bene adlusit, quia et amaverat et se interemerat, ut quasi
            incertum esset quem circulum posset tenere.</p>
        </div2>

        
<div2 n="453"><head>[schol. 453]</head>

          <p> OBSCVRAM recenti morte, ut diximus supra.</p>
        </div2>

        
<div2 n="456"><head>[schol. 456]</head>

          <p> INFELIX DIDO veniali utitur; et excusat se per necessitatem, ne mortis causa fuisse
            videatur. VERVS MIHI NVNTIVS <foreign xml:lang="grc">κατὰ τὸ σιωπώμενον</foreign>
            intellegendum quod sit nuntiatus Didonis interitus. Alii ad ignem referunt visum; alii
            ad Mercurium, qui ait «certa mori». Sed in neutro ei etiam mortis genus est significatum
            et hic dicit «ferroque extrema secutam». Sane qui nuntiat genere tantum dicitur
            masculino, quod autem nuntiatur, licet neutro dicatur, tamen invenitur etiam
            masculino.</p>
        </div2>

        
<div2 n="458"><head>[schol. 458]</head>

          <p> FVNERIS HEV TIBI CAVSA FVI ac si diceret: qui fueram ante voluptatis.</p>
        </div2>

        
<div2 n="459"><head>[schol. 459]</head>

          <p> SI QVA FIDES TELLVRE SVB IMA EST ubi promissa exitum non habent. Respexit autem ad
            Orpheum qui receptam perdidit coniugem.</p>
        </div2>

        
<div2 n="461"><head>[schol. 461]</head>

          <p> QVAE NVNC HAS IRE PER VMBRAS argumentatur ex eo quod est inferos subire compulsus
            invitum se reliquisse Carthaginem.</p>
        </div2>

        
<div2 n="462"><head>[schol. 462]</head>

          <p> SENTA SITV squalida. Et est translatio a terra inculta. Situs autem proprie est lanugo
            quaedam ex umore procreata et fit in locis sole carentibus.</p>
        </div2>

        
<div2 n="463"><head>[schol. 463]</head>

          <p> NEC CREDERE QVIVI argumentationem tetendit, ac si diceret: si credidissem, forte etiam
            deorum iussa contemnerem.</p>
        </div2>

        
<div2 n="465"><head>[schol. 465]</head>

          <p> SISTE GRADVM discedere eam datur intellegi.</p>
        </div2>

        
<div2 n="466"><head>[schol. 466]</head>

          <p> EXTREMVM FATO QVOD TE ADLOQVOR HOC EST aut quia deus futurus est; aut, quod melius
            est, quia post mortem tenebit alterum circulum viris fortibus scilicet, non amantibus
            datum.</p>
        </div2>

        
<div2 n="467"><head>[schol. 467]</head>

          <p> TORVA pro ‘torve’, id est terribiliter.</p>
        </div2>

        
<div2 n="468"><head>[schol. 468]</head>

          <p> LENIBAT pro ‘leniebat’. Et antique dixit, ut «squamis auroque polibant». Maiores enim
            in omnibus coniugationibus imperativo ‘bam’ addebant et faciebant inperfectum ab
            indicativo: quod in tribus adhuc observatur, in quarta etiam ‘e’ additur, ut nutri,
            nutriebat. LACRIMASQVE CIEBAT sibi; aut certe illud dicit: sermo quidem eius lacrimas
            exigebat – nam ‘ciere’ est proprie alteri fletum movere – sed illa inmobilis mansit.
            Tractum autem est hoc de Homero, qui inducit Aiacis umbram Vlixis conloquia fugientem,
            quod ei fuerat causa mortis.</p>
        </div2>

        
<div2 n="470"><head>[schol. 470]</head>

          <p> INCEPTO SERMONE a principio orationis.</p>
        </div2>

        
<div2 n="471"><head>[schol. 471]</head>

          <p> DVRA SILEX saxi est species; generalitas enim esse non potest sequente specialitate.
            Nam cautem Marpesiam Parium lapidem dicit; Marpessos enim mons Pari est insulae.</p>
        </div2>

        
<div2 n="472"><head>[schol. 472]</head>

          <p> TANDEM quasi diu deliberaverit.</p>
        </div2>

        
<div2 n="473"><head>[schol. 473]</head>

          <p> VMBRIFERVM frondosum. PRISTINVS prior. Quod difficile invenitur; nam de hoc sermone
            quaerit et Probus et alii.</p>
        </div2>

        
<div2 n="474"><head>[schol. 474]</head>

          <p> RESPONDET CVRIS aut pari eam diligit adfectione, quod in Aenea non fuit, ut expressio
            rei supra dictae sit «aequatque Sychaeus amorem»: aut certe ‘respondet curis’ par est
            mortis similitudine; ferro enim uterque consumptus est.</p>
        </div2>

        
<div2 n="476"><head>[schol. 476]</head>

          <p> PROSEQVITVR LACRIMIS LONGE oculis eam sequebatur umentibus.</p>
        </div2>

        
<div2 n="477"><head>[schol. 477]</head>

          <p> DATVM MOLITVR ITER peragit. ‘Datum’ autem dixit aut ratione fati, aut oblatum
            fortuito, quod <foreign xml:lang="grc">τυχὸν</foreign> dicunt. ARVA TENEBANT VLTIMA
            atqui multa adhuc supersunt. Sed dixit quantum ad Y pertinet litteram; in his enim quae
            dixit mixta sunt virtutibus vitia, in his autem quae dicturus est nocentum poenas a
            piorum segregat meritis. Nam inferi, ut diximus supra, humanam continent vitam, hoc est
            animam in corpore constitutam. Haec autem quae dixit mixta esse manifestum est; licet
            enim in viris fortibus laudetur virtus, est tamen vituperabile, alienum imperium
            caedibus occupare; item amare privignum crimen est, virtus maritum. Alii distinctione
            mutata dicunt: tenebant arva, quae ultima viri fortes frequentant, id est quae possident
            ultima.</p>
        </div2>

        
<div2 n="479"><head>[schol. 479]</head>

          <p> HIC ILLIC OCCVRRIT TYDEVS Althaeae et Oenei filius, quem in bello Thebano Melanippus
            extinxit.</p>
        </div2>

        
<div2 n="480"><head>[schol. 480]</head>

          <p> PARTHENOPAEVS Melanippae et Martis sive Melanionis filius, rex Arcadiae fuit, qui
            Thebana bella puer admodum petiit. ADRASTI PALLENTIS IMAGO rex Sicyonis Adrastus primo
            fuit, post Argivorum, socer Tydei et Polynicis. Quod autem ait ‘pallentis’ aut epitheton
            est umbrae, aut illud respexit, quia in bello Thebano consumptis sex ducibus solus
            aufugit. Fugae autem comes semper est pallor.</p>
        </div2>

        
<div2 n="481"><head>[schol. 481]</head>

          <p> MVLTVM FLETI id est nobiles, quorum mortem magna sequitur lamentatio. AD pro ‘apud’.
            CADVCI mortui, a cadendo: unde et cadavera dicta.</p>
        </div2>

        
<div2 n="482"><head>[schol. 482]</head>

          <p> LONGO ORDINE ingenti multitudine, ut «pueri et pavidae longo ordine matres», non ad
            ordinem stantes. Sane ‘in’ minus est: in longo ordine, in ingenti multitudine.</p>
        </div2>

        
<div2 n="484"><head>[schol. 484]</head>

          <p> TRIS ANTENORIDAS multi supra dictos accipiunt: quod falsum esse Homerus docet, qui eos
            commemorat. CERERI SACRVM sacratum: nomen pro participio.</p>
        </div2>

        
<div2 n="485"><head>[schol. 485]</head>

          <p> IDAEVMQVE quem aurigam legimus Priami. ETIAM adhuc, ut «quae cura nitentes pascere
            equos, eadem sequitur tellure repostos».</p>
        </div2>

        
<div2 n="487"><head>[schol. 487]</head>

          <p> VSQVE diu; et est adverbium.</p>
        </div2>

        
<div2 n="491"><head>[schol. 491]</head>

          <p> TREPIDARE pro ‘trepidabant’.</p>
        </div2>

        
<div2 n="492"><head>[schol. 492]</head>

          <p> CEV QVONDAM PETIERE RATES ostendit vitia nec morte finiri.</p>
        </div2>

        
<div2 n="493"><head>[schol. 493]</head>

          <p> FRVSTRATVR HIANTIS decipit clamare cupientes. Nec nos moveat quod aliis umbris verba
            dat, his silentium: timorem enim exprimit, qui vivis quoque adimit vocem, ut «obstipui
            steteruntque comae et vox faucibus haesit».</p>
        </div2>

        
<div2 n="495"><head>[schol. 495]</head>

          <p> DEIPHOBVM VIDIT qui Helenam duxerat mortuo Paride; ad cuius domum primum ire necesse
            erat, ubi fuerat causa bellorum, ut «iam Deiphobi dedit ampla ruinam, Vulcano superante,
            domus». LACERVM pro ‘laceratum’, id est habentem ora lacerata.</p>
        </div2>

        
<div2 n="496"><head>[schol. 496]</head>

          <p> POPVLATA vastata, deformia sublatis auribus. TRVNCAS truncatas.</p>
        </div2>

        
<div2 n="497"><head>[schol. 497]</head>

          <p> INHONESTO turpi, Terentius «illumne obsecro inhonestum senem, mulierem?».</p>
        </div2>

        
<div2 n="498"><head>[schol. 498]</head>

          <p> PAVITANTEM ne agnosceretur timentem. TEGENTEM tegere volentem, nam truncatis manibus
            quid tegebat? ‘Tegere’ autem est celare, ut e contra ‘nudare’ est indicare, ut
            «traiectaque pectora ferro nudavit».</p>
        </div2>

        
<div2 n="499"><head>[schol. 499]</head>

          <p> NOTIS VOCIBVS amicalibus.</p>
        </div2>

        
<div2 n="501"><head>[schol. 501]</head>

          <p> OPTAVIT SVMERE elegit ut sumeret. DE TE pro ‘in te’.</p>
        </div2>

        
<div2 n="505"><head>[schol. 505]</head>

          <p> RHOETEO IN LITORE ubi erat asylum Aiacis, sicut in Sigeo Achillis. Et bene illic,
            quasi ubi tutus esse potueram. Sane Rhoeteum dicitur, et fecit Rhoeteum, sicut est
            Cytherea pro Cythereia.</p>
        </div2>

        
<div2 n="507"><head>[schol. 507]</head>

          <p> ET ARMA depicta scilicet. SERVANT tenent. TE tuum corpus, ut «nunc me fluctus
            habet».</p>
        </div2>

        
<div2 n="510"><head>[schol. 510]</head>

          <p> OMNIA DEIPHOBO SOLVISTI quia constituto tumulo manes vocavit. FVNERIS VMBRIS
            sepulturae meae umbris; nam funus illic esse non potuit, ubi ne cadaver quidem
            fuerat.</p>
        </div2>

        
<div2 n="511"><head>[schol. 511]</head>

          <p> FATA MEA ET SCELVS EXITIALE LACAENAE secundum mathematicos qui dicunt etiam
            inimicitias ex fato descendere; unde ista coniunxit, fatum et scelus Helenae per quam
            illi mors contigit.</p>
        </div2>

        
<div2 n="512"><head>[schol. 512]</head>

          <p> MONVMENTA sermo medius; dictus ab eo quod moneat mentem; unde est hic de malis, e
            contra in tertio «manuum tibi quae monumenta mearum».</p>
        </div2>

        
<div2 n="514"><head>[schol. 514]</head>

          <p> EGERIMVS ‘ri’ metri necessitate corripuit. MEMINISSE NECESSE EST Cicero «cui placet
            obliviscitur, cui dolet meminit». Ergo quia dolet, meminerit necesse est.</p>
        </div2>

        
<div2 n="515"><head>[schol. 515]</head>

          <p> FATALIS mortifer, ut «fatiferumque ensem». SVPER ARDVA VENIT PERGAMA aut quod in arce
            est positus; aut quia deiectis muris supra tractus est.</p>
        </div2>

        
<div2 n="516"><head>[schol. 516]</head>

          <p> GRAVIS gravidus, ut «graves temptabunt pabula fetas». Supra autem dixerat «feta
            armis».</p>
        </div2>

        
<div2 n="517"><head>[schol. 517]</head>

          <p> EVANTES euantes Phrygias: aliter non stat versus. ‘Euantes’ autem bacchantes a Libero,
            qui Euan dicitur. ‘Chorum’ autem ait multitudinem in sacra collectam.</p>
        </div2>

        
<div2 n="518"><head>[schol. 518]</head>

          <p> CIRCVM DVCEBAT divisit in duos versus unam partem, sed ideo quia est composita. Lyrici
            vero etiam incompositam partem orationis in duos dividunt versus.</p>
        </div2>

        
<div2 n="520"><head>[schol. 520]</head>

          <p> CONFECTVM CVRIS atqui vacaverat gaudiis; sed illud ostendit quod ait Statius «stant
            veteres ante ora metus»; nam curae ferebantur suo impetu ex pristino bellorum tumultu.
            Alii hanc ipsam curam volunt, quod habebat coniugem perniciosam maritis: unde sequitur
            ‘egregia interea coniunx’ per ironiam.</p>
        </div2>

        
<div2 n="525"><head>[schol. 525]</head>

          <p> VOCAT MENELAVM ET LIMINA PANDIT pandit et vocat, ut «subeunt luco fluviumque
            relinquunt».</p>
        </div2>

        
<div2 n="526"><head>[schol. 526]</head>

          <p> ID MAGNVM SPERANS FORE MVNVS AMANTI putavit se vitia praeterita praesentibus posse
            celare; quod etiam sequens indicat versus.</p>
        </div2>

        
<div2 n="529"><head>[schol. 529]</head>

          <p> AEOLIDES Vlixes, qui ubique talis inducitur; nam Anticliae filius est, quae ante
            Laertae nuptias clam cum Sisypho, Aeoli filio, concubuit, unde Vlixes natus est. Hoc ei
            et in Ovidio Aiax obicit «et sanguine cretus Sisyphio». Alii Oeliden legunt, de quo
            nusquam legimus.</p>
        </div2>

        
<div2 n="530"><head>[schol. 530]</head>

          <p> SI siquidem.</p>
        </div2>

        
<div2 n="531"><head>[schol. 531]</head>

          <p> VICISSIM quia ipse narraverat.</p>
        </div2>

        
<div2 n="532"><head>[schol. 532]</head>

          <p> PELAGINE VENIS ERRORIBVS ACTVS? non ad inferos, sed ad locum, in quo inferorum
            descensus est, id est ad Avernum, si intra terram sunt inferi. Alii altius intellegunt:
            qui sub terra esse inferos volunt secundum chorographos et geometras, qui dicunt terram
            σφαιροειδῆ esse, quae aqua et aere sustentatur. Quod si est, ad antipodes potest
            navigatione perveniri, qui quantum ad nos spectat inferi sunt sicut nos illis. Hinc est
            quod terram esse inferos dicimus, quamquam illud sit, quia novem cingitur circulis.
            Tiberianus etiam inducit epistolam vento allatam ab antipodibus, quae habet «superi
            inferis salutem»; qua occasione tractat reciprocum hoc quod diximus supra. Nam
            prudentiores etiam animas per <foreign xml:lang="grc">μετεμψύχωσιν</foreign> dicunt ad
            alterius climatis corpora transire, nec in eo orbe versari in quo prius fuerunt; unde
            ait Lucanus «regit idem spiritus artus orbe alio: longae, canitis si cognita, vitae».
            Sciendum tamen Homericum esse, nam etiam illic Elpenor similiter Vlixem interrogat.</p>
        </div2>

        
<div2 n="534"><head>[schol. 534]</head>

          <p> SINE SOLE DOMOS non est contrarium «solemque suum sua sidera norunt»; illud enim de
            campis Elysiis dicit.</p>
        </div2>

        
<div2 n="535"><head>[schol. 535]</head>

          <p> HAC VICE SERMONVM haec sacra, ut diximus supra, praeter unius diei spatium non
            tenebant; unde veretur Sibylla ne inanibus fabulis ‘datum’, id est statutum et
            legitimum, ‘tempus’ teratur. Quod autem dicit «aurora medium axem traiecerat», illud
            ostendit, quod secundum Tuscos diei ortus est a sexta diei hora; ortus enim diei habet
            auroram. Donatus tamen dicit Auroram cum quadrigis positam Solem significare.</p>
        </div2>

        
<div2 n="538"><head>[schol. 538]</head>

          <p> BREVITERQVE quod congruit moram obiurganti.</p>
        </div2>

        
<div2 n="539"><head>[schol. 539]</head>

          <p> NOX RVIT si per diem sacra celebrantur, ‘ruit’ est imminet; si per noctem, finitur.
            FLENDO proprie, nam et lacrimae et gemitus fuerant.</p>
        </div2>

        
<div2 n="540"><head>[schol. 540]</head>

          <p> FINDIT IN AMBAS compendiosius quam si ‘duas’ diceret; poteramus enim etiam tertiam
            sperare. Sic Sallustius «inter secundum atque ultimum bellum Carthaginiense», non ait
            ‘tertium’.</p>
        </div2>

        
<div2 n="542"><head>[schol. 542]</head>

          <p> ITER ELYSIVM ad Elysium; de quo diximus supra. MALORVM impiorum, ut «multa malus
            simulans».</p>
        </div2>

        
<div2 n="543"><head>[schol. 543]</head>

          <p> IMPIA TARTARA ubi puniuntur impii.</p>
        </div2>

        
<div2 n="544"><head>[schol. 544]</head>

          <p> NE SAEVI ne irascere; Terentius «ne saevi tanto opere». Et antique dictum est; nam
            nunc ‘ne saevias’ dicimus, nec imperativum iungimus adverbio imperantis.</p>
        </div2>

        
<div2 n="545"><head>[schol. 545]</head>

          <p> EXPLEBO NVMERVM ut diximus supra, ‘explebo’ est minuam; nam ait Ennius «navibus
            explebant sese terrasque replebant», quem Caper secutus cum de praepositione ‘ex’
            tractaret, hoc exemplum posuit. Sensus ergo est: minuam vestrum numerum et reddar
            tenebris. Nam circa Aenean et Sibyllam aliquid lucis fuisse intellegimus, quippe circa
            vivos: unde paulo post «respicit Aeneas subito» et reliqua. Alii ‘explebo’ male putant
            ‘complebo’ esse, umbrarum scilicet a quibus discesserat numerum. Alii ‘explebo numerum’
            dicunt esse finiam tempus statutum purgationi et in corpus recurram, ut hoc sit
            ‘reddarque tenebris; nam legimus «clausae tenebris et carcere caeco», ut sit sensus:
            irasceris mihi quasi homo, nonne et ego homo futurus sum? Alii dicunt: cur irasceris? In
            locis his sum quamdiu vitae per vim ereptae expleam tempus, post ‘tenebris’, id est meis
            sedibus, reddar. Sed haec omnia congrua loco non esse manifestum est: non enim
            intellegere possumus Sibylla aliud volente, scilicet ut abscederet, Deiphobum ad aliud
            respondisse.</p>
        </div2>

        
<div2 n="546"><head>[schol. 546]</head>

          <p> I DECVS I NOSTRVM aut ‘i, o decus nostrum, utere melioribus fatis’, inferorum scilicet
            conparatione, quia ait supra «an quae te fortuna fatigat, ut tristes sine sole domos
            loca turbida adires?». Aut certe ‘i decus, et fatis utere nostrum melioribus’, id est
            quam aut ego aut tu habuimus.</p>
        </div2>

        
<div2 n="549"><head>[schol. 549]</head>

          <p> MOENIA LATA VIDET Tartarum dicit, quem vult esse carcerem inferorum. Quod autem ait
            ‘lata’, nocentum exprimit multitudinem. TRIPLICI MVRO valde munitum indicat locum.</p>
        </div2>

        
<div2 n="551"><head>[schol. 551]</head>

          <p> TORQVET trahit, volvit.</p>
        </div2>

        
<div2 n="552"><head>[schol. 552]</head>

          <p> PORTA ADVERSA INGENS distinctione excludendum est vitium de duobus epithetis.
            SOLIDOQVE ADAMANTE lapis est durissimus et tantae soliditatis ut nec ferro possit
            infringi.</p>
        </div2>

        
<div2 n="553"><head>[schol. 553]</head>

          <p> VIS VT NVLLA VIRVM ‘virum’ non ad sexum retulit, sed ad virtutem, hoc est virorum
            fortium, ut Cicero «virum res illa quaerebat», cum de viro forti diceret. Per hoc autem
            ostendit nullum de Tartaro ad superos posse remeare, ne numinum quidem favore.</p>
        </div2>

        
<div2 n="554"><head>[schol. 554]</head>

          <p> STAT eminet. AVRAS autem inferis congruas intellegamus. Statius de Mercurio ait:
            pigrae aurae eius inpediebant volatum. De illo enim loco multi quaerunt «quis tantus
            clangor ad auras?». Et Pollio dicit Aeneae et Sibyllae, quas illi secum traxerant, cum
            constet esse etiam illic auras.</p>
        </div2>

        
<div2 n="557"><head>[schol. 557]</head>

          <p> EXAVDIRI exaudiebantur.</p>
        </div2>

        
<div2 n="558"><head>[schol. 558]</head>

          <p> TRACTAEQVE CATENAE et genetivus singularis potest esse et nominativus pluralis.</p>
        </div2>

        
<div2 n="559"><head>[schol. 559]</head>

          <p> STREPITVMQVE EXTERRITVS HAVSIT hausit et exterritus est: hypallage ergo est.</p>
        </div2>

        
<div2 n="560"><head>[schol. 560]</head>

          <p> SCELERVM FACIES species, ut supra «visa maris facies et non tolerabile numen».</p>
        </div2>

        
<div2 n="563"><head>[schol. 563]</head>

          <p> NVLLI FAS CASTO pio. Et haec responsio ostendit, Aenean voluisse quidem ingredi, sed
            quasi pium prohibitum. INSISTERE LIMEN ‘insisto illam rem’ dicimus, non ‘illi rei’: nam
            quod qui dicunt decipiuntur propter ‘insto illi rei’.</p>
        </div2>

        
<div2 n="564"><head>[schol. 564]</head>

          <p> SED ME quia occurrebat: unde ipsa cognovisti?</p>
        </div2>

        
<div2 n="565"><head>[schol. 565]</head>

          <p> DEVM POENAS DOCVIT aut quas dii nocentibus statuerunt; aut Titanum, quos legimus deos
            ex Terra progenitos; aut re vera dicit poenas deorum. Fertur namque ab Orpheo quod dii
            peierantes per Stygem paludem novem milibus annorum spatio puniuntur in Tartaro. Vnde
            ait Statius «et Styx periuria divum arguit».</p>
        </div2>

        
<div2 n="566"><head>[schol. 566]</head>

          <p> RHADAMANTHVS Rhadamanthus, Minos, Aeacus filii Iovis et Europae fuerunt: qui postea
            facti sunt apud inferos iudices.</p>
        </div2>

        
<div2 n="567"><head>[schol. 567]</head>

          <p> SVBIGITQVE FATERI conpellit ad confessionem.</p>
        </div2>

        
<div2 n="568"><head>[schol. 568]</head>

          <p> FVRTO LAETATVS INANI latebra non valde profutura, quippe quae fuerat publicanda post
            mortem.</p>
        </div2>

        
<div2 n="569"><head>[schol. 569]</head>

          <p> DISTVLIT IN SERAM gravem, ut «serum bellum in angustiis futurum» Sallustius. PIACVLA
            COMMISSA propter quae expiatio debetur.</p>
        </div2>

        
<div2 n="570"><head>[schol. 570]</head>

          <p> ACCINCTA FLAGELLO aut hoc dicit quod videmus, quia qui longo flagello utitur ut id
            post ictum in se revolvat necesse est; aut ‘accincta’ est instructa, ad verbera
            scilicet, id est nocentes flagello quatit ipsa praeparata.</p>
        </div2>

        
<div2 n="572"><head>[schol. 572]</head>

          <p> AGMINA SAEVA SORORVM aut impetus, ut de Harpyiis dixit; aut serpentum agmina, quos pro
            comis habent.</p>
        </div2>

        
<div2 n="573"><head>[schol. 573]</head>

          <p> TVNC DEMVM HORRISONO STRIDENTES CARDINE SACRAE PANDVNTVR PORTAE mittuntur, inquit,
            post verbera ad aeternum supplicium. Et est secutus ordinem iuris antiqui; nam post
            habitam quaestionem in Tullianum ad ultimum supplicium mittebantur. Alii hoc a poeta
            dictum volunt, ut illa loquente intellegamus portam esse patefactam; alii continuant
            narrationem. SACRAE execrabiles.</p>
        </div2>

        
<div2 n="574"><head>[schol. 574]</head>

          <p> CERNIS CVSTODIA QVALIS ‘custodia’ est quae custodit, non quae custoditur. Vsurpatum
            autem est, sicut ‘hospita’, sicut ‘neptis’: nam ‘hic’ et ‘haec custos’ facit. Ea enim
            quae in ‘o’ exeunt ut ‘fullo’, in ‘os’ ut ‘nepos’, in ‘es’ ut ‘hospes’, feminina ex se
            non faciunt. Quae autem invenimus usurpata sunt, unde et dissimilia; nam ‘custos’
            ‘custodia’ facit, ‘nepos’ ‘neptis’.</p>
        </div2>

        
<div2 n="575"><head>[schol. 575]</head>

          <p> VESTIBVLO SEDEAT Megaeram significat. Hoc autem dicit: cernis hanc quam saeva sit? Est
            intus alia «inmanis atris hiatibus quinquaginta», quae est saevior, quam Hydra fuit.
            Multi ipsam Hydram volunt, quod non procedit; nam eam in aditu legimus inferorum ubi
            dixit «ac belva Lernae». Quam alii tria volunt habuisse capita, alii novem, Simonides
            quinquaginta dicit.</p>
        </div2>

        
<div2 n="577"><head>[schol. 577]</head>

          <p> TARTARVS vel quia omnia illic turbata sunt, <foreign xml:lang="grc">ἀπὸ τῆϛ
              ταραχῆς</foreign> aut, quod est melius, <foreign xml:lang="grc">ἀπὸ τοῦ
              ταρταρίζειν</foreign>, id est a tremore frigoris; sole enim caret.</p>
        </div2>

        
<div2 n="578"><head>[schol. 578]</head>

          <p> BIS PATET IN PRAECEPS ideo ‘in praeceps’ addidit, quia potest quid etiam sursum
            patere. Videtur autem hoc prudentioribus ideo dictum, quia secundum rationem sphaerae
            sol cum in unam concesserit partem, duae quasi Tartarum faciunt: una, a qua discessit,
            et altera, ad quam numquam accedit; quod melius sphaerae indicat ratio. Hoc autem dicit:
            Tartarus ipse bis tantum in praeceps patet et tendit sub umbras, quantus est suspectus,
            id est altitudo, ad Olympum aetherium.</p>
        </div2>

        
<div2 n="580"><head>[schol. 580]</head>

          <p> HIC GENVS ANTIQVVM TERRAE id est primum: Titanas enim contra Saturnum genuit, Gigantas
            postea contra Iovem. Et ferunt fabulae Titanas ab irata contra deos Terra ad eius
            ultionem creatos, unde et Titanes dicti sunt <foreign xml:lang="grc">ἀπὸ τῆϛ
              τίσεως</foreign>, id est ab ultione. De his autem solus Sol abstinuisse narratur ab
            iniuria numinum, unde et caelum meruit.</p>
        </div2>

        
<div2 n="582"><head>[schol. 582]</head>

          <p> ALOIDAS GEMINOS Aloeus Iphimediam uxorem habuit, quae conpressa a Neptuno duos
            peperit, Otum et Ephialten, qui digitis novem per singulos menses crescebant. Freti
            itaque altitudine caelum volverunt subvertere, sed confixi sunt Dianae et Apollinis
            telis. Aloidas autem sic dixit, sicut de Hercule Amphitryoniades dicimus. GEMINOS sui
            similes.</p>
        </div2>

        
<div2 n="585"><head>[schol. 585]</head>

          <p> CRVDELES POENAS saevas, nimias; nam non dicit indignas ferentem qui sacrilegus fuit.
            SALMONEA Salmoneus Aeoli filius fuit, non regis ventorum, sed cuiusdam apud Elidem, ubi
            regnavit. Qui fabricato ponte aereo super eum agitabat currus ad imitanda tonitrua, et
            in quem fuisset iaculatus facem, eum iubebat occidi. Hic postea verum expertus est
            fulmen.</p>
        </div2>

        
<div2 n="588"><head>[schol. 588]</head>

          <p> MEDIAEQVE PER ELIDIS VRBEM hinc est indignatio, quod in ea civitate Iovem imitabatur,
            in qua specialiter Iuppiter colitur.</p>
        </div2>

        
<div2 n="592"><head>[schol. 592]</head>

          <p> DENSA INTER NVBILA ostendit fulminis causam.</p>
        </div2>

        
<div2 n="593"><head>[schol. 593]</head>

          <p> FVMEA LVMINA id est terrena; nam aetherius ignis caret fumo; solo enim splendore
            viget.</p>
        </div2>

        
<div2 n="595"><head>[schol. 595]</head>

          <p> NEC NON ET TITYON Tityos Terrae secundum alios filius fuit, secundum alios a Terra
            nutritus: unde elegit sermonem, quo utrumque significaret, nam ‘alumnum’ dixit. Hic
            amavit Latonam, propter quod Apollinis confixus sagittis est et damnatus hac lege apud
            inferos, ut eius iecur vultur exedat; quamquam Homerus vicissim dicat duos vultures sibi
            in eius poenam succedere. Sane in usu est ‘vultur’, licet Cicero ‘vulturius’ dixerit,
            quod quidem potest esse et derivativum; Ennius «vulturus in campo miserum mandebat
            homonem». Declinatur autem ‘hic Tityos huius Tityi’, sicut ‘Delos Deli’.</p>
        </div2>

        
<div2 n="596"><head>[schol. 596]</head>

          <p> PER TOTA NOVEM CVI IVGERA CORPVS quantum ad publicam faciem, magnitudinem ostendit
            corporis; sed illud significat, quia de amatore loquitur, libidinem late patere, ut ait
            supra «nec procul hinc partem fusi monstrantur in omnem lugentes campi». Sane de his
            omnibus rebus mire reddit rationem Lucretius et confirmat in nostra vita esse omnia quae
            finguntur de inferis. Dicit namque Tityon amorem esse, hoc est libidinem, quae secundum
            physicos et medicos in iecore est, sicut risus in splene, iracundia in felle; unde etiam
            exesum a vulture dicitur in poenam renasci, et enim libidini non satis fit re semel
            peracta, sed recrudescit semper, unde ait Horatius «incontinentis aut Tityi iecur». Ipse
            etiam Lucretius dicit per eos, super quos iamiam casurus inminet lapis, superstitiosos
            significari, qui inaniter semper verentur et de diis et caelo superioribus male
            opinantur; nam religiosi sunt qui per reverentiam timent. Per eos autem qui saxum
            volvunt ambitum vult et repulsam significari, quia semel repulsi petitores ambire non
            desinunt. Per rotam autem ostendit negotiatores, qui semper tempestatibus turbinibusque
            volvuntur.</p>
        </div2>

        
<div2 n="598"><head>[schol. 598]</head>

          <p> FECVNDAQVE POENIS fecunda in poenam.</p>
        </div2>

        
<div2 n="599"><head>[schol. 599]</head>

          <p> RIMATVR pascitur, ut «rimantur prata Caystri».</p>
        </div2>

        
<div2 n="600"><head>[schol. 600]</head>

          <p> FIBRIS fibrae sunt eminentiae iecoris.</p>
        </div2>

        
<div2 n="601"><head>[schol. 601]</head>

          <p> QVID MEMOREM LAPITHAS hi populi Thessaliae fuerunt, quibus imperabat Ixion
            amicissimus, ut diximus supra, Iovi, Phlegyae filius. Qui post nubis coitum fictae in
            formam Iunonis, cum se de eius stupro iactaret, ab irato Iove ad inferos trusus est et
            illic religatus ad rotam circumfusam serpentibus. PIRITHOVM et hic unus de Lapithis
            fuit, qui cum Theseo descendit ad rapiendam Proserpinam.</p>
        </div2>

        
<div2 n="603"><head>[schol. 603]</head>

          <p> ADSIMILIS ‘ad’ vacat, et a maioribus ad ornatum adhibebatur, Horatius «qua populus
            adsita certis limitibus vicina refugit iurgia». LVCENT GENIALIBVS ALTIS aliud est.
            Tantalus, rex Corinthiorum, amicus numinibus fuit. Quae cum frequenter susciperet et
            quodam tempore defuissent epulae, filium suum Pelopem occidit et diis epulandum
            adposuit. Tunc abstinentibus cunctis, Ceres umerum eius exedit, et cum eum dii per
            Mercurium revocare ad superos vellent, eburneus ei est umerus restitutus, ut «umeroque
            Pelops insignis eburno». Ideo autem sola Ceres dicitur comesse, quia ipsa est terra,
            quae corpus resolvit. Per Mercurium autem ob hoc fingitur esse revocatus, quod ipse est
            deus prudentiae, per quam philosophi deprehenderunt <foreign xml:lang="grc">
              παλιγγενεσίαν</foreign> vel <foreign xml:lang="grc">μετεμψύχωσιν</foreign>. Tantalus
            autem hac lege apud inferos dicitur esse damnatus, ut in Eridano inferorum stans nec
            undis praesentibus nec vicinis eius pomariis perfruatur, per haec autem avaritia
            significatur, ut etiam Horatius «quid rides? mutato nomine de te fabula narratur».
            GENIALIBVS veluti genialibus, nam geniales proprie sunt qui sternuntur puellis
            nubentibus, dicti a generandis liberis.</p>
        </div2>

        
<div2 n="604"><head>[schol. 604]</head>

          <p> AVREA FVLCRA quibus fulcimur, id est sustinemur.</p>
        </div2>

        
<div2 n="605"><head>[schol. 605]</head>

          <p> REGIFICO LVXV regali ambitu. FVRIARVM MAXIMA id est Fames, ut «vobis Furiarum ego
            maxima pando». Vnde et famem praenuntiat, ut hanc esse Furiarum maximam doceat.</p>
        </div2>

        
<div2 n="606"><head>[schol. 606]</head>

          <p> ET MANIBVS illorum scilicet, non suis.</p>
        </div2>

        
<div2 n="607"><head>[schol. 607]</head>

          <p> FACEM ATTOLLENS iniciens ignem avaritiae, ut abstineant.</p>
        </div2>

        
<div2 n="608"><head>[schol. 608]</head>

          <p> INVISI FRATRES haec quidem constat dicta esse generaliter, possunt tamen etiam ad
            species trahi, ut Aegyptum et Danaum, Atreum et Thyesten, Eteoclen et Polynicen
            significare videatur. Bene autem dicendo ‘invisi’, per id quod leve est, etiam maiora
            complexus est.</p>
        </div2>

        
<div2 n="609"><head>[schol. 609]</head>

          <p> PVLSATVSVE PARENS item quod levius est dixit parricidii comparatione. Possumus autem
            Oedipum accipere, extinctorem Lai. AVT FRAVS INNEXA CLIENTI ex lege XII tabularum venit,
            in quibus scriptum est «patronus si clienti fraudem fecerit, sacer esto». Si enim
            clientes quasi colentes sunt, patroni quasi patres, tantundem est clientem quantum
            filium fallere. Et hoc posse fieri ex Horatii dictis intellegimus, qui cum loqueretur de
            avaris potentibus, ait de vicino cliente «pellitur paternos in sinu ferens deos». Vrbano
            tamen hoc displicet et dicit rarum esse hoc magisque contrarium, cum magis patronos
            decipiant frequenter clientes. Vult autem intellegi praevaricatores, qui patroni sunt
            clientium, quos nunc susceptos vocamus.</p>
        </div2>

        
<div2 n="611"><head>[schol. 611]</head>

          <p> NEC PARTEM POSVERE SVIS bene addidit ‘suis’, id est cognatis, adfinibus. Haec enim
            fuerat apud maiores donandi ratio, non profusa passim, nam hoc est velle inaniter
            perdere. Vnde Cicero ait in libris Legum «stipem prohibeo: nam auget superstitionem et
            exhaurit domos». Dignis igitur largiendum est, unde Horatius «cur eget indignus
            quisquam, te divite?», id est indignus paupertate.</p>
        </div2>

        
<div2 n="612"><head>[schol. 612]</head>

          <p> OB ADVLTERIVM CAESI si ‘occisi’, Aegisthum significat, Thyestae filium; si re vera
            ‘caesi’, Sallustium, quem Milo deprehensum sub servi habitu verberavit in adulterio suae
            uxoris, filiae Syllae. QVIQVE ARMA SECVTI IMPIA NEC VERITI DOMINORVM FALLERE DEXTRAS hoc
            loco videtur blandiri Augusto, quia contra Caesarem patrem eius multi quibus ignovit,
            arma susceperant: est namque eius dictum dare quidem se veniam Pompeianis, sed ab ipsis
            quandoque esse periturum. Vt ‘arma impia’ civilia dixerit bella quae moverunt Pompeiani
            contra acceptae veniae fidem. Sed non procedit. Nam si ‘arma impia’ dixit bellum civile,
            tangit et Augustum et Caesarem, qui et ipsi civilia bella tractarunt. Item si culpat eos
            qui contra fidem datae veniae dimicaverunt, tangit Augustum, nam transierunt ad eum ab
            Antonio, duo milia equitum, per quos est victoriam consecutus; Horatius «ad hunc
            frementes verterunt bis mille equos Galli canentes Caesarem». Fecit praeterea iniuriam
            Augusto vel Caesari si eos ‘dominos’ dixit, quod apud maiores invidiosum fuit; nam
            ‘patres patriae’ dicebantur, non ‘domini’; Iuvenalis «Roma patrem patriae Ciceronem
            libera dixit». Melius ergo est ut bellum a Sexto Pompeio, Pompei filio, in Siculo freto
            gestum accipiamus. Nam occiso patre Siciliam tenuit et collectis inde servitiis vastavit
            sex annis ultro citroque Siciliam, postea victus est ab Augusto et Agrippa; Horatius
            «minatus urbi vincla, quae detraxerat servis amicus perfidis». Et hoc sensu tam ‘arma
            impia’, quam 'dominorum' congruit commemoratio.</p>
        </div2>

        
<div2 n="614"><head>[schol. 614]</head>

          <p> POENAM EXPECTANT quod gravius est, nam in expectatione et praesens metus est et dolor
            futurus, in ipsa autem poena solus est dolor.</p>
        </div2>

        
<div2 n="615"><head>[schol. 615]</head>

          <p> FORMA VIROS regula: singulis enim sceleribus sunt statuta supplicia ex more Romano
            quem sequitur.</p>
        </div2>

        
<div2 n="616"><head>[schol. 616]</head>

          <p> SAXVM INGENS VOLVVNT ALII Sisyphum dicit, qui deorum consilia hominibus publicavit.
            RADIISQVE ROTARVM Ixionem dicit, ut alibi ostendit «atque Ixionii vento rota constitit
            orbis», licet supra dixerit «quos super atra silex»; nam de his fabulis variae sunt in
            ipsis auctoribus opiniones.</p>
        </div2>

        
<div2 n="617"><head>[schol. 617]</head>

          <p> AETERNVMQVE SEDEBIT INFELIX THESEVS contra opinionem, nam fertur ab Hercule esse
            liberatus; quo tempore eum ita abstraxit ut illic corporis eius relinqueret partem.
            Frequenter enim variant fabulas poetae: Hippolytum Vergilius liberatum ab inferis dicit,
            Horatius contra «neque enim Diana pudicum liberat Hippolytum».</p>
        </div2>

        
<div2 n="618"><head>[schol. 618]</head>

          <p> PHLEGYASQVE MISERRIMVS OMNES ADMONET si ‘Phlegyas’ nominativus est singularis, hoc
            dicit: Phlegyas omnes admonet apud inferos poenas ferentes; si autem ‘Phlegyas’
            accusativus pluralis est, Theseum omnes Phlegyas admonentem debemus accipere. Hi namque
            secundum Euphorionem populi insulani fuerunt, satis in deos impii et sacrilegi: unde
            iratus Neptunus percussit tridenti eam partem insulae quam Phlegyae tenebant, et omnes
            obruit. Phlegyas autem, Ixionis pater, habuit Coronidem filiam, quam Apollo vitiavit,
            unde suscepit Aesculapium. Quod pater dolens incendit Apollinis templum et eius sagittis
            est ad inferos trusus; Statius «Phlegyam subter cava saxa iacentem aeterno premit
            accubitu».</p>
        </div2>

        
<div2 n="620"><head>[schol. 620]</head>

          <p> DISCITE IVSTITIAM vel nunc in poenis locati.</p>
        </div2>

        
<div2 n="621"><head>[schol. 621]</head>

          <p> VENDIDIT HIC AVRO PATRIAM etiam haec licet generaliter dicantur, habent tamen
            specialitatem; nam Lasthenes Olynthum Philippo vendidit, Curio Caesari XXVII sestertium
            Romam, de quo Lucanus «Gallorum captus spoliis et Caesaris auro».</p>
        </div2>

        
<div2 n="622"><head>[schol. 622]</head>

          <p> FIXIT LEGES PRETIO ATQVE REFIXIT possumus Antonium accipere secundum Ciceronem in
            Philippicis. ‘Fixit’ autem ideo quia incisae in aereis tabulis adfigebantur
            parietibus.</p>
        </div2>

        
<div2 n="623"><head>[schol. 623]</head>

          <p> HIC THALAMVM INVASIT NATAE Thyestes, unde Aegisthus natus est, item Cinyras; nam quod
            Donatus dicit nefas est credi, dictum esse de Tullio. VETITOSQVE HYMENAEOS legibus
            scilicet; nam dicendo ‘vetitos’ ostendit fuisse, ut est apud Persas hodieque. Vnde
            Donatus male ait «natura et legibus vetitos».</p>
        </div2>

        
<div2 n="624"><head>[schol. 624]</head>

          <p> AVSI OMNES INMANE NEFAS AVSOQVE POTITI illic sunt et qui fecerunt et qui conati sunt.
            Dicit autem secundum Romanum ritum, in quo non tantum exitus punitur, sed et
            voluntas.</p>
        </div2>

        
<div2 n="625"><head>[schol. 625]</head>

          <p> NON MIHI SI LINGVAE CENTVM SINT Lucretii versus sublatus de Homero, sed «aerea vox»
            dixit.</p>
        </div2>

        
<div2 n="626"><head>[schol. 626]</head>

          <p> SCELERVM COMPRENDERE FORMAS ut «aut quae forma viros fortunave mersit».</p>
        </div2>

        
<div2 n="629"><head>[schol. 629]</head>

          <p> PERFICE MVNVS hoc est ramum redde; nam supra ait «hoc sibi pulchra suum ferri
            Proserpina munus instituit».</p>
        </div2>

        
<div2 n="630"><head>[schol. 630]</head>

          <p> CYCLOPVM EDVCTA CAMINIS hoc est magna; ita enim cuiuslibet rei magnitudinem
            significabant, adeo ut Statius Argivorum muros ab ipsis dicat esse perfectos.</p>
        </div2>

        
<div2 n="631"><head>[schol. 631]</head>

          <p> FORNICE arcu; Cicero «videt ad ipsum fornicem Fabianum».</p>
        </div2>

        
<div2 n="634"><head>[schol. 634]</head>

          <p> CORRIPIVNT SPATIVM raptim peragunt.</p>
        </div2>

        
<div2 n="635"><head>[schol. 635]</head>

          <p> OCCVPAT AENEAS ADITVM ingreditur, sicut supra diximus. RECENTI semper fluenti. Et
            dixit hoc propter paludem Stygem.</p>
        </div2>

        
<div2 n="636"><head>[schol. 636]</head>

          <p> SPARGIT AQVA purgat se; nam impiatus fuerat aspectu Tartari. Et ‘spargit’, quia se
            inferis purgat.</p>
        </div2>

        
<div2 n="638"><head>[schol. 638]</head>

          <p> AMOENA VIRECTA virentia; et est satis usurpativum. ‘Amoena’ autem quae solum amorem
            praestant, vel, ut supra diximus, quasi amunia, hoc est sine fructu, ut Varro et
            Carminius docent. Adludit autem ad insulas Fortunatas; nam et sequenti hoc indicat
            versu.</p>
        </div2>

        
<div2 n="640"><head>[schol. 640]</head>

          <p> LARGIOR HIC CAMPOS AETHER non nostro largior, sed quam est in cetera inferorum parte.
            Aut re vera largior, si lunarem intellegis circulum; nam, ut supra diximus, campi Elysii
            aut apud inferos sunt, aut in insulis Fortunatis, aut in lunari circulo; Lucanus «illic
            postquam se lumine vero induit».</p>
        </div2>

        
<div2 n="641"><head>[schol. 641]</head>

          <p> SOLEMQVE SVVM sibi congruum, ut «fessosque sopor suus occupat artus».</p>
        </div2>

        
<div2 n="642"><head>[schol. 642]</head>

          <p> PALAESTRIS luctationibus: Graece dixit.</p>
        </div2>

        
<div2 n="643"><head>[schol. 643]</head>

          <p> CONTENDVNT LVDO non odio.</p>
        </div2>

        
<div2 n="644"><head>[schol. 644]</head>

          <p> CHOREAS ‘re’ corripuit propter metrum; alibi ait secundum naturam, ut «iuvat indulgere
            choreis». Ergo aut systolen fecit aut antithesin, e pro ei ponens, nam Graecum est
            nomen.</p>
        </div2>

        
<div2 n="645"><head>[schol. 645]</head>

          <p> NEC NON THREICIVS LONGA CVM VESTE SACERDOS Orpheus Calliopes musae et Oeagri fluminis
            filius fuit, qui primus orgia instituit, primus etiam deprehendit harmoniam, id est
            circulorum mundanorum sonum, quos novem esse novimus. E quibus summus, quem anastron
            dicunt, sono caret, item ultimus, qui terrenus est. Reliqui septem sunt, quorum sonum
            deprehendit Orpheus, unde uti septem fingitur chordis. ‘Longam’ autem ‘vestem’ aut
            citharoedi habitum dicit, aut longam barbam; nam e contrario inberbes ‘investes’
            vocamus. ‘Sacerdos’ autem, quia et theologus fuit et orgia primus instituit. Ipse etiam
            homines e feris et duris composuit: unde dicitur arbores et saxa movisse, ut diximus
            supra.</p>
        </div2>

        
<div2 n="646"><head>[schol. 646]</head>

          <p> OBLOQVITVR NVMERIS dicendo ‘obloquitur’, chordarum expressit laudem, quas dicit verbis
            locutas; ‘obloqui’ enim non est nisi contra loquentem loqui. NVMERIS rhythmis, sonis, ut
            «numeros memini, si verba tenerem». SEPTEM DISCRIMINA quia omnes chordae dissimiliter
            sonant.</p>
        </div2>

        
<div2 n="647"><head>[schol. 647]</head>

          <p> IAM nunc. PECTINE ‘Hic’ autem ‘pecten’ declinatur, ut ‘lien’.</p>
        </div2>

        
<div2 n="648"><head>[schol. 648]</head>

          <p> HIC GENVS ANTIQVVM quod non omnes viros fortes in Elysio visos esse commemorat, haec
            ratio est, quia isti divinos meruerunt honores: quod Tydeo vel his quos supra memoravit
            non contigit. Nam ideo ‘antiquum’ addidit, quasi et illis Elysii contingerent campi, si
            eis annorum non derogata esset vetustas.</p>
        </div2>

        
<div2 n="649"><head>[schol. 649]</head>

          <p> NATI MELIORIBVS ANNIS plerumque enim hominum virtus decoloratur temporis infelicitate;
            Cicero «ut illa laus temporum, non hominum fuisse videatur».</p>
        </div2>

        
<div2 n="650"><head>[schol. 650]</head>

          <p> ILVSQVE ASSARACVSQVE Troiani reges fuerunt. TROIAE DARDANVS AVCTOR hunc in septimo
            inter deos dicit relatum, ut «et numerum divorum altaribus auget». Sed, ut diximus
            supra, Homerum sequitur, qui inducit simulacrum Herculis apud inferos visum.</p>
        </div2>

        
<div2 n="652"><head>[schol. 652]</head>

          <p> DEFIXAE HASTAE subaudis ‘inanes’, item equos inanes.</p>
        </div2>

        
<div2 n="653"><head>[schol. 653]</head>

          <p> QVAE GRATIA CVRRVM detraxit unum ‘u’ licentia, qua Latinitas Graecos secuta genetivo
            plurali syllabam aut addit aut detrahit. Hoc loco detraxit, sicut «arma virum», contra
            addidit «alituum pecudumque genus» pro ‘alitum’, sicut Graeci <foreign xml:lang="grc">
              Μουσάων Ἑλικωνιάδων</foreign>.</p>
        </div2>

        
<div2 n="654"><head>[schol. 654]</head>

          <p> NITENTES pingues: ab eo quod sequitur id quod praecedit intellegis. Per omnia autem
            quae dicturus est intellegendum est ‘quae gratia fuit vivis, eadem sequitur tellure
            repostos’.</p>
        </div2>

        
<div2 n="657"><head>[schol. 657]</head>

          <p> PAEANA proprie Apollinis laudes, quod nunc congruit propter ‘lauri nemus’: abusive
            omnium deorum, sicut orgia proprie Liberi, abusive omnium deorum sacra.</p>
        </div2>

        
<div2 n="658"><head>[schol. 658]</head>

          <p> ODORATVM pro ‘odorum’, ut diximus supra.</p>
        </div2>

        
<div2 n="659"><head>[schol. 659]</head>

          <p> VNDE SVPERNE PLVRIMVS ERIDANI PER SILVAM VOLVITVR AMNIS Eridanum Aratus in caelo esse
            dicit, haud longe a Ceto. Hic et in terris est qui in Italia, id est in Venetia, Padus
            vocatur: quem alii etiam ad inferos volunt tendere, alii nasci apud inferos et exire in
            terras. Ideo autem ista finguntur, quia de Appennini parte oritur quae spectat inferum
            mare et tendit usque ad superum. Ergo hic sensus est: canebant in locis unde superne, id
            est ad superos, plurimus Eridani amnis per silvam volvitur; namque veri simile est,
            quoniam legimus de Aristaeo «omnia sub magna labentia flumina terra spectabat diversa
            locis». Et congrue: nam omnis umor ex terrae nascitur venis. Alii Eridanum pro quocumque
            accipiunt et dicunt <foreign xml:lang="grc">κατ᾿ ἐξοχὴν</foreign> dictum; nam legimus
            «fluviorum rex Eridanus». Et amant poetae pro appellatione ponere magnae rei
            proprietatem, ut alibi «poculaque inventis Acheloia miscuit uvis». Melius tamen est si
            distinguamus ‘unde superne plurimus’, unde ad superos plurimus, id est magnus, amnis
            volvitur per silvam Eridani, id est populos. Fabula namque haec est: Eridanus Solis
            filius fuit. Hic a patre impetrato curru agitare non potuit, et cum eius errore mundus
            arderet, fulminatus in Italiae fluvium cecidit; et tunc a luce ardoris sui Phaethon
            appellatus est, et pristinum nomen fluvio dedit; unde mixta haec duo nomina inter Solis
            filium et fluvium invenimus. Postea eius sorores flendo in populos versae sunt, ut in
            decimo «populeas inter frondes umbramque sororum». Et hoc Vergilius, nam alii in alias
            arbores dicunt.</p>
        </div2>

        
<div2 n="660"><head>[schol. 660]</head>

          <p> HIC MANVS OB PATRIAM PVGNANDO VVLNERA PASSI ‘manus’, id est multitudo eorum qui ob
            patriam passi sunt vulnera; et est figurate dictum. Sane animadvertendum illud quod ait
            Horatius in Arte poetica «et simul et iucunda et idonea dicere vitae»; nullam enim
            maiores nostri artem esse voluerunt quae non aliquid reipublicae commodaret. Vnde
            Vergilius hoc per transitum facit; nam dicendo puniri patriae venditores, contra praemia
            defensoribus solvi, nihil aliud nisi fugienda vitia et sectandas docet esse
            virtutes.</p>
        </div2>

        
<div2 n="661"><head>[schol. 661]</head>

          <p> SACERDOTES CASTI DVM VITA MANEBAT quasi quis castus possit esse post mortem. Sed aliud
            dicit, id est qui fuerunt casti dum in communione vitae versarentur; nam hi qui sacra
            maxima accipiebant, renuntiabant omnibus rebus, nec ulla in his nisi numinum cura
            remanebat. Herbis etiam quibusdam emasculabantur, unde iam coire nec poterant. Dicit
            ergo eos sacerdotes, qui casti fuerunt etiam ante sacra suscepta.</p>
        </div2>

        
<div2 n="662"><head>[schol. 662]</head>

          <p> PII VATES vaticinantes. PHOEBO DIGNA LOCVTI veridici, qui talia loquebantur qualia
            decebat Apollinem. Multi enim mentiebantur, ut in Lucano Phoebas, ad quam Appius
            Claudius «et nobis dabis improba poenas et superis quos fingis ait».</p>
        </div2>

        
<div2 n="663"><head>[schol. 663]</head>

          <p> INVENTAS AVT QVI VITAM EXCOLVERE PER ARTES qui erudierunt et ornaverunt vitam per
            inventa artificia. Significat autem philosophos.</p>
        </div2>

        
<div2 n="664"><head>[schol. 664]</head>

          <p> QVIQVE SVI MEMORES ALIQVOS FECERE MERENDO et qui aliquos sui memores fecere
            praestando, ut «numquam regina negabo promeritam», id est praestitisse. Terentius «ego,
            Charine, neutiquam liberi esse hominis puto cum is nihil mereat, postulare id gratiae
            poni sibi».</p>
        </div2>

        
<div2 n="665"><head>[schol. 665]</head>

          <p> NIVEA CINGVNTVR TEMPORA per quod eos ostendit meruisse divinos honores, ut diximus
            supra.</p>
        </div2>

        
<div2 n="667"><head>[schol. 667]</head>

          <p> MVSAEVM ANTE OMNES theologus fuit. Iste post Orpheum. Et sunt variae de hoc opiniones;
            nam eum alii Lunae filium, alii Orphei volunt, cuius eum constat fuisse discipulum. Nam
            ad ipsum primum carmen scripsit, quod appellatur Crater.</p>
        </div2>

        
<div2 n="668"><head>[schol. 668]</head>

          <p> VMERIS EXTANTEM quasi philosophum, ac si diceret Platonem: adludit enim poeta. Namque
            Plato ab umerorum dictus est latitudine. Athleta enim fuit qui post omnium victoriam se
            philosophiae dedit.</p>
        </div2>

        
<div2 n="669"><head>[schol. 669]</head>

          <p> OPTIME VATES quia theologus fuit. Et sciendum hoc loco Sibyllam iam a numine
            derelictam; unde et interrogat, quod alias non faceret.</p>
        </div2>

        
<div2 n="670"><head>[schol. 670]</head>

          <p> QVAE REGIO ANCHISEN, QVIS HABET LOCVS? bene et generalitatem requirit et speciem, quo
            possit facilius invenire; nam locus in regione est. ILLIVS ERGO propter illum. ‘Ergo’
            autem coniunctio fuit, sed per accentus mutationem in adverbium transiit; et est sola
            particula quae habet in fine circumflexum. Multi male putant nomen esse indeclinabile et
            dicunt positum esse pro ‘causa’. ‘Causa’ autem nomen est quod ponitur pro ‘ratione’: qui
            casus declinatione caret.</p>
        </div2>

        
<div2 n="671"><head>[schol. 671]</head>

          <p> MAGNOS AMNES aut magna fluenta; aut quia novem sunt, quae odiosum fuerat commemorare
            singola.</p>
        </div2>

        
<div2 n="673"><head>[schol. 673]</head>

          <p> NVLLI CERTA DOMVS id est habitatio quam animae tamdiu certam habent quamdiu in
            corporibus sunt: post quorum solutionem vagantur pro vitae merito in circulis. LVCIS
            HABITAMVS OPACIS varia dicit, quae pro vitae varietate contingunt. In his autem locis
            heroum animae coluntur.</p>
        </div2>

        
<div2 n="674"><head>[schol. 674]</head>

          <p> RECENTIA virentia, rivorum scilicet causa.</p>
        </div2>

        
<div2 n="676"><head>[schol. 676]</head>

          <p> IVGVM ita enim dividuntur montes: in radices, latera, iuga, vertices, pro locorum
            qualitate.</p>
        </div2>

        
<div2 n="678"><head>[schol. 678]</head>

          <p> SVMMA CACVMINA LINQVVNT non ‘linquit’; hoc enim dicit: Aeneas et Sibylla perducti ad
            summum in plana descendunt.</p>
        </div2>

        
<div2 n="679"><head>[schol. 679]</head>

          <p> PENITVS CONVALLE VIRENTI valde virenti, ut «penitusque sonantis accestis
            scopulos».</p>
        </div2>

        
<div2 n="680"><head>[schol. 680]</head>

          <p> INCLVSAS ANIMAS non re vera inclusas, sed a multitudine separatas, quo facilius
            agnoscerentur.</p>
        </div2>

        
<div2 n="681"><head>[schol. 681]</head>

          <p> LVSTRABAT STVDIO RECOLENS circumibat studiose retractans. ‘Inclusas’ autem aut
            segregatas, aut secundum antiquum ritum. Multitudinem enim si numerare non poterant, eam
            in locum certum includebant per partes et ex unius numero quanta esset videbant. Quod
            Xerxes de suo fecit exercitu.</p>
        </div2>

        
<div2 n="682"><head>[schol. 682]</head>

          <p> CAROSQVE NEPOTES posteros; sicut per nurus feminas dicunt.</p>
        </div2>

        
<div2 n="683"><head>[schol. 683]</head>

          <p> FATAQVE FORTVNASQVE VIRVM felicitas enim aut fatalis est, aut fortuita, aut ex virtute
            descendit.</p>
        </div2>

        
<div2 n="685"><head>[schol. 685]</head>

          <p> ALACRIS ipse alacris. Et sciendum antiquos et ‘alacris’ et ‘alacer’, et ‘acris’ et
            ‘acer’ tam de masculino quam de feminino genere dixisse. Nunc masculino utrumque damus,
            de feminino ‘alacer’ et ‘acer’ numquam dicimus, licet Ennius dixerit «aestatem autumnus
              ‹sequitur›, post acer hiemps it»; nam inde est ‘alacer’.</p>
        </div2>

        
<div2 n="686"><head>[schol. 686]</head>

          <p> GENIS palpebris: Ennius de dormiente «inprimitque genae genam». EXCIDIT ORE quasi
            seni; quod circa Anchisen reservat, ut «tantumque nefas patrio excidit ore».</p>
        </div2>

        
<div2 n="687"><head>[schol. 687]</head>

          <p> VENISTI TANDEM hoc ad adfectum pertinet desiderantis; alias oritur quaestio, quod
            dicit «sic equidem ducebam animo». EXPECTATA probata, ut «et rebus spectata iuventus».
            Hoc autem dicit: tua pietas mihi semper probata nunc etiam ‘iter durum’ vicit, scilicet
            inferorum.</p>
        </div2>

        
<div2 n="689"><head>[schol. 689]</head>

          <p> ET NOTAS AVDIRE ET REDDERE VOCES familiariter loqui.</p>
        </div2>

        
<div2 n="690"><head>[schol. 690]</head>

          <p> REBARQVE FVTVRVM arbitrabar, ratiocinabar esse venturum: per quod intellegimus
            fataliter Aenean ad inferos descendisse. Non enim nisi fatalia deprehenduntur.</p>
        </div2>

        
<div2 n="691"><head>[schol. 691]</head>

          <p> NEC ME MEA CVRA FEFELLIT nec decepit me dulcissimus filius, nam vocativus est ‘mea
            cura’, id est tu. Et dictum est sicut «Veneris iustissima cura».</p>
        </div2>

        
<div2 n="692"><head>[schol. 692]</head>

          <p> QVAS EGO TE TERRAS ET QVANTA PER AEQVORA VECTVM patrie eius ingemit casibus.</p>
        </div2>

        
<div2 n="694"><head>[schol. 694]</head>

          <p> LIBYAE TIBI REGNA NOCERENT aut quia de Iunone ait Venus «haud tanto cessabit cardine
            rerum»; aut, quod est melius, illud dicit: timui ne, dum apud regna Carthaginis
            voluptatibus vacas, imperium fatale derelinqueres.</p>
        </div2>

        
<div2 n="695"><head>[schol. 695]</head>

          <p> TRISTIS IMAGO severa, terribilis, ut supra «et turbida terret imago».</p>
        </div2>

        
<div2 n="696"><head>[schol. 696]</head>

          <p> SAEPIVS OCCVRRENS <foreign xml:lang="grc">κατὰ τὸ σιωπώμενον</foreign> saepius ei
            dictum intellegimus; aut certe: egit me tua imago ad haec tendere limina, quam saepe
            videre consuevi.</p>
        </div2>

        
<div2 n="697"><head>[schol. 697]</head>

          <p> STANT SALE TYRTHENO CLASSES adfectionis est filii etiam ea indicare, de quibus non
            interrogatur.</p>
        </div2>

        
<div2 n="699"><head>[schol. 699]</head>

          <p> LARGO FLETV nato ex gaudio.</p>
        </div2>

        
<div2 n="700"><head>[schol. 700]</head>

          <p> TER saepius: finitus pro infinito.</p>
        </div2>

        
<div2 n="703"><head>[schol. 703]</head>

          <p> INTEREA VIDET AENEAS hirmos est hoc loco, id est unus sensus protentus per multos
            versus: in quo tractat de Platonis dogmate, quod in Phaedone positum est <foreign xml:lang="grc">
              περὶ ψυχῆς</foreign>, de quo in Georgicis strictim, hic latius
            loquitur. De qua re etiam Varro in primo Divinarum plenissime tractavit. Hoc autem
            continet: Aeneas dum per inferos pergeret, respexit fluvium quendam loci remotioris, ad
            quem innumera multitudo tendebat animarum. Interrogavit patrem qui esset fluvius vel qua
            ratione ad eum pergerent animae. Pater ait: Lethaeus est; pergunt autem, ut potent et
            oblivionem patiantur, ut incipiant in corpora velle remeare. Stupefactus Aeneas
            interrogat: dic pater, et animae quae propter praeteritam vitam tot supplicia
            pertulerunt possunt habere votum revertendi in corpora? Non est verisimile liberatas de
            corporis carcere ad eius nexum reverti. Suscepta narratione haec Anchises exsequitur:
            primo debere fieri ut redeant, deinde posse, deinde velle. Quae quoniam obscura sunt,
            aliis subdisionibus innotescunt. Quid est debere? Cuncta animalia a deo originem ducunt.
            Quae quia nasci cernimus, revertuntur sine dubio; nam unde cuncta procreantur? Deinde
            posse sic probat: quia immortales sunt animae, et sunt quae possunt reverti. Tertium est
            utrum velint: quod dicit fieri per Lethaeum fluvium. Et hoc est quod dicturus est, sed
            incidentes quaestiones faciunt obscuritatem.</p>
        </div2>

        
<div2 n="704"><head>[schol. 704]</head>

          <p> VIRGVLTA SONANTIA SILVAE quae est iuxta praeripia fluminis.</p>
        </div2>

        
<div2 n="705"><head>[schol. 705]</head>

          <p> DOMOS PLACIDAS campos Elysios. PRAENATAT praeterfluit. Et contrarie dictum est; nam
            non natant aquae, sed nos in ipsis natamus. Ennium igitur secutus est, qui ait
            «fluctusque natantes». Sane de hoc fluvio quaeritur a prudentioribus utrum de illis
            novem sit qui ambiunt inferos, an praeter novem. Et datur intellegi quod ab illis novem
            qui ambiunt inferos separatus sit: namque volunt eum esse imaginem senectutis. Nam
            animae nostrae vigent et alacres sunt et plenae memoria a pueritia usque ad virentem
            senectam, postea in nimia senectute omnis memoria labitur: qua lapsa mors intervenit et
            animae in aliud corpus revertuntur. Vnde fingunt poetae animas Lethaeo hausto in corpus
            redire. Ergo Lethaeus est oblivio, morti semper vicina.</p>
        </div2>

        
<div2 n="706"><head>[schol. 706]</head>

          <p> GENTES POPVLIQVE innumerarum gentium et populorum animae.</p>
        </div2>

        
<div2 n="708"><head>[schol. 708]</head>

          <p> FLORIBVS INSIDVNT ‘insido illi rei’, ut «insidat quantus miserae deus». ‘Insisto’
            autem ‘illam rem’, ut «nulli fas casto sceleratum insistere limen».</p>
        </div2>

        
<div2 n="709"><head>[schol. 709]</head>

          <p> LILIA FVNDVNTVR circum flores. Speciem pro genere posuit.</p>
        </div2>

        
<div2 n="711"><head>[schol. 711]</head>

          <p> FLVMINA PORRO longe remota; et est Graecum adverbium. Bene autem Aenean longe a
            Lethaeo facit, quia adhuc iuvenis est.</p>
        </div2>

        
<div2 n="712"><head>[schol. 712]</head>

          <p> AGMINE cursu, impetu: per quod ostendit cito iri ad senectam, quia tota celeritate
            usus labitur vitae.</p>
        </div2>

        
<div2 n="713"><head>[schol. 713]</head>

          <p> ANIMAE QVIBVS ALTERA FATO CORPORA DEBENTVR sciendum non omnes animas ad corpora
            reverti; aliquae enim propter vitae merita non redeunt; aliquae redeunt propter malam
            vitam; aliquae propter fati necessitatem.</p>
        </div2>

        
<div2 n="714"><head>[schol. 714]</head>

          <p> LETHAEI AD FLVMINIS VNDAM si anima aeterna est et summi spiritus pars, qua ratione in
            corpore non totum videt, nec est tantae vivacitatis ut omnia possit agnoscere? Quia cum
            coeperit in corpus descendere, potat stultitiam et oblivionem, unde non potest implere
            vim numinis sui post naturae suae oblivionem. Obliviscitur autem secundum poetas
            praeteritorum, secundum philosophos futuri: unde medium tenuit dicendo ‘oblivia’. Docent
            autem philosophi anima descendens quid per singulos circulos perdat: unde etiam
            mathematici fingunt quod singulorum numinum potestatibus corpus et anima nostra conexa
            sunt ea ratione, quia cum descendunt animae trahunt secum torporem Saturni, Martis
            iracundiam, libidinem Veneris, Mercurii lucri cupiditatem, Iovis regni desiderium: quae
            res faciunt perturbationem animabus, ne possint uti vigore suo et viribus propriis.</p>
        </div2>

        
<div2 n="715"><head>[schol. 715]</head>

          <p> SECVROS LATICES qui securos faciunt, ut morbos pallidos dicimus quod pallidos
            faciunt.</p>
        </div2>

        
<div2 n="717"><head>[schol. 717]</head>

          <p> IAMPRIDEM ex quo ait «tunc genus omne tuum et quae dentur moenia disces».</p>
        </div2>

        
<div2 n="719"><head>[schol. 719]</head>

          <p> O PATER nova brevitas; nam dicendo ‘o pater’ qui loquatur ostenditur. AD CAELVM HINC
            IRE PVTANDVM EST miscet philosophiae figmenta poetica et ostendit tam quod est vulgare
            quam quod continet veritas et ratio naturalis. Nam secundum poetas hoc dicit: credendum
            est animas ab inferis reverti posse ad corpora? Vt ‘caelum’ superos intellegamus, id est
            nostram vitam. Secundum philosophos vero hoc dicit: credendum est animas corporis
            contagione pollutas ad caelum reverti?</p>
        </div2>

        
<div2 n="720"><head>[schol. 720]</head>

          <p> SVBLIMES ANIMAS non omnes, sed sublimium. TARDA REVERTI CORPORA animae comparatione,
            qua velocius nihil est; uno enim momento potest universa discurrere.</p>
        </div2>

        
<div2 n="721"><head>[schol. 721]</head>

          <p> QVAE LVCIS MISERIS TAM DIRA CVPIDO ut id desiderent propter quod se sciunt poenas
            dedisse, scilicet vitam.</p>
        </div2>

        
<div2 n="722"><head>[schol. 722]</head>

          <p> SVSPENSVM sollicitum, incertum, ut «multo suspensum numine ducit».</p>
        </div2>

        
<div2 n="723"><head>[schol. 723]</head>

          <p> SVSCIPIT ANCHISES ATQVE ORDINE SINGVLA PANDIT hysteroproteron; post hunc enim versum
            sequi debuit «dicam equidem nec te suspensum, nate, tenebo».</p>
        </div2>

        
<div2 n="724"><head>[schol. 724]</head>

          <p> PRINCIPIO CAELVM AC TERRAS CAMPOSQVE LIQVENTES interrogatus Anchises, quare animae
            velint reverti ad corpora, quasi aliud dicit, tamen illuc recurrit. Quod Graece <foreign xml:lang="grc">
              τὸ πᾶν</foreign> dicitur, id est omne quod est, quattuor sunt elementa:
            terra, aqua, aër, aether et deus. Praeter haec nihil est aliud; et hoc mundum non
            possumus dicere, nam mundus non est totum. Ergo deus est quidam spiritus divinus qui per
            quattuor infusus elementa gignit universa. Igitur si de elementis et deo nascuntur
            omnia, unam originem habent et par est natura omnium. Sed videamus quid in nobis est a
            deo et quid a quattuor elementis. Quantum datur intellegi, ab elementis habemus corpus,
            a deo animum: quod ideo probatur, quia est in corpore terra, umor, anhelitus, calor,
            quae omnia videntur, sicut etiam elementa, animus invisibilis est, sicut etiam deus,
            unde originem ducit. Illa praeterea inrationabilia sunt, sicut corpus; contra deus habet
            consilium, sicut etiam animus. Deinde elementa mutantur, quod est eorum proprium, sicut
            etiam corpus, quod inde originem ducit; contra deum non perire manifestum est. Ergo nec
            animus perit, qui inde originem ducit; nam pars semper sequitur genus. Huc igitur
            tetendit primam intentionem suam ut animos inmortales doceret. Sed occurrit illud: si
            inmortales sunt et unum habent principium, qua ratione non omnia animalia sentimus
            similiter? Et dicit non esse in animis dissimilitudinem, sed in corporibus, quae prout
            fuerint vel vivacia vel torpentia, ita et animos faciunt. Quod potest etiam in uno
            eodemque animalis corpore probari. In sano enim corpore alia est vivacitas mentis, in
            aegro pigrior, in satis invalido etiam ratione carens, ut in phreneticis cernimus: adeo
            cum ad corpus venerit, non natura sua utitur, sed ex eius qualitate mutatur. Inde Afros
            versipelles, Graecos leves, Gallos pigrioris videmus ingenii: quod natura climatum
            facit, sicut Ptolomaeus deprehendit, qui dicit translatum ad aliud clima hominem naturam
            ex parte mutare; de toto enim non potest, quia in principio accepit sortem corporis sui.
            Ergo anima pro qualitate est corporis. Et qua ratione res melior est in potestate
            deterioris? Atqui divinus animus debuit corpus habere in potestate, non mortale corpus
            naturam animi corrumpere. Sed hoc ideo fit, quia plus est quod continet quam quod
            continetur. Vt si leonem includas in caveam, inpeditus vim suam non perdit, sed exercere
            non potest, ita animus non transit in vitia corporis, sed eius coniunctione inpeditur
            nec exercet vim suam. Occurrit illud: omne quod corrumpitur aeternum non est. Si animus
            insanit, irascitur, desiderat, timet, caret aeternitate, cui sunt ista contraria; nam
            passio aeternitatem resolvit. Quod ideo falsum esse dicimus, quia animus per se nihil
            patitur, sed laborat ex corporis coniunctione, et aliud est per suam naturam corrumpi,
            aliud per contrarium rei alterius. Videmus enim tale aliquid, ut in lucerna, quae per se
            clara est et locum in quo est sine dubio inluminat, sed si qua re tecta fuerit et
            inclusa, non perdit splendorem proprium qui in ea est; remoto namque inpedimento
            apparet, nec tamen quia inpeditus est eius vigor, ideo etiam corruptus. Ita ergo et
            animus quamdiu est in corpore, patitur eius contagionem: simul atque deposuerit corpus,
            recipit suum vigorem et natura utitur propria. Si ergo recipit naturam, quare poenas
            apud inferos patitur? Ideo quia res quae simul diu fuit, non potest deposita ipsa re
            statim ad suum nitorem reverti. Vt si speciem candidam missam in lutum polluas et eam
            statim auferas, non idcirco sordibus caret, sed ablutionem requirit ut in pristinum
            nitorem possit redire: sic anima ex eo quod datur corpori inquinata, etiam si corpus
            deponat, necesse habet purgari. Si ergo purgantur et recipiunt naturam suam, cur volunt
            reverti? Quia potant, inquit, oblivia. Etiam est illud ambiguum: aut ut praeteritarum
            obliviscantur poenarum, aut certe ut ignarae futuri habeant desiderium redeundi in
            corpora, quod sine passione non fit; nam animus in quo est passio meretur reverti.
            CAELVM pro aëre et aethere posuit, ut «iam caelum terramque». CAMPOSQVE LIQVENTES id est
            maria.</p>
        </div2>

        
<div2 n="725"><head>[schol. 725]</head>

          <p> LVCENTEMQVE GLOBVM LVNAE ideo usus est participio, ut ostendat eam suum lumen non
            habere, nam ‘lucens’ est quod aliunde inluminatur, ‘lucibile’ quod per se lucet, ut
            ‘patulum’ quod semper patet, ‘patens’ quod et aperitur et clauditur, ut oculi, os.
            ‘Globum’ autem ideo quia dicitur luna <foreign xml:lang="grc">σφαιροειδὴς</foreign>
            esse. TITANIAQVE ASTRA aut stellas dicit, aut solem, quem et supra unum fuisse de
            Titanibus diximus.</p>
        </div2>

        
<div2 n="726"><head>[schol. 726]</head>

          <p> SPIRITVS divinus scilicet. Et unum est sive mentem dicat, sive animum, sive spiritum.
            INTVS ALIT vegetat et in aeternitatem custodit, quia mixtus est et nulla pars est
            elementi sine deo. PER ARTVS per elementa, quae membra sunt mundi; corporalia namque
            sunt, quippe quae possunt videri.</p>
        </div2>

        
<div2 n="727"><head>[schol. 727]</head>

          <p> MENS AGITAT MOLEM magnitudinem mundi mens agitat. Et si, ut Cicero dicit in
            Tusculanis, aeternum est quicquid in aeterno motu est, sine dubio etiam animus aeternus
            est: semper enim in motu est, adeo ut ne nobis quidem quiescentibus conquiescat. MAGNO
            SE CORPORE MISCET aut antiptosis est pro ‘corpori’, ut «haeret pede pes densusque viro
            vir»: quod potius credendum est; aut certe secundum eos locutus est qui dicunt deum
            corporalem esse et eum ita definiunt <foreign xml:lang="grc">πῦρ νοερὸν</foreign>, id
            est ignem sensualem. Quod si verum est, corpus est, nec per antiptosin dixit, sed per
            definitionem ‘magno corpore’, id est non communi.</p>
        </div2>

        
<div2 n="728"><head>[schol. 728]</head>

          <p> INDE HOMINVM PECVDVMQVE GENVS de quattuor elementis et deo.</p>
        </div2>

        
<div2 n="730"><head>[schol. 730]</head>

          <p> ET CAELESTIS ORIGO SEMINIBVS QVANTVM NON NOXIA CORPORA TARDANT quod supra diximus, in
            tantum, inquit, in hominibus viget pars divinitatis in quantum sinit corporum
            qualitas.</p>
        </div2>

        
<div2 n="732"><head>[schol. 732]</head>

          <p> TERRENIQVE HEBETANT ARTVS in quantum non hebetant. MORIBVNDAQVE MEMBRA morienti
            similia, hoc est semper morientia: numquam enim in eodem statu sunt, sed aut minuuntur
            aut crescunt. Ergo animus idem est, sed uti viribus suis non potest propter corporis
            coniunctionem.</p>
        </div2>

        
<div2 n="733"><head>[schol. 733]</head>

          <p> HINC METVVNT CVPIVNTQVE DOLENT GAVDENTQVE ex corporis coniunctione et hebetudine.
            Varro et omnes philosophi dicunt quattuor esse passiones, duas a bonis opinatis et duas
            a malis opinatis rebus: nam dolere et timere duae opiniones malae sunt, una praesentis,
            alia futuri; item gaudere et cupere opiniones bonae sunt, una praesentis, altera futuri.
            Haec ergo nascuntur ex ipsa coniunctione, nam neque animi sunt neque corporis propria:
            pereunt enim facta segregatione.</p>
        </div2>

        
<div2 n="734"><head>[schol. 734]</head>

          <p> NEQVE AVRAS RESPICIVNT nam quia cohaerent corpori, obliviscuntur naturae suae, quam
            ‘auras’ vocavit. CLAVSAE TENEBRIS ET CARCERE CAECO definitiones sunt corporis.</p>
        </div2>

        
<div2 n="735"><head>[schol. 735]</head>

          <p> QVIN ET SVPREMO CVM LVMINE VITA RELIQVIT quia, ut diximus, occurrit debere eas statim
            post corpus depositum redire in suum vigorem. Et dicit non posse; quae enim diu
            coniuncta sunt invicem se tenent et trahunt reliquias sordium antiquarum.</p>
        </div2>

        
<div2 n="736"><head>[schol. 736]</head>

          <p> NON TAMEN OMNE MALVM cedit, sed non omne; nam remanet quod ut purgetur necesse est.
            Inde est quod dicit «eadem sequitur tellure repostos». Bene autem ‘miseris’, quae etiam
            post corpus habeant corporis sordes; unde est «nec funditus omnes corporeae excedunt
            pestes».</p>
        </div2>

        
<div2 n="738"><head>[schol. 738]</head>

          <p> DIV CONCRETA ‘concreta’ coniuncta et conglutinata. INOLESCERE concrescere, ut «udoque
            docent inolescere libro».</p>
        </div2>

        
<div2 n="739"><head>[schol. 739]</head>

          <p> ERGO EXERCENTVR POENIS quia deposito corpore sordes supersunt. Poenas autem non
            perferunt animae, sed illius coniunctionis reliquiae, quae fuit inter animam et corpus;
            nam licet ista duo per se poenas perferre non possint, homo tamen perfert, qui de his
            duobus est factus.</p>
        </div2>

        
<div2 n="740"><head>[schol. 740]</head>

          <p> SVPPLICIA EXPENDVNT ideo agunt supplicia, non ut animas puniant, sed ut eas peccatis
            exuant pristinis.</p>
        </div2>

        
<div2 n="741"><head>[schol. 741]</head>

          <p> ALIAE PANDVNTVR INANES SVSPENSAE AD VENTOS loquitur quidem poetice de purgatione
            animarum, tangit tamen quod et philosophi dicunt. Nam triplex est omnis purgatio: aut
            enim in terra purgantur quae nimis oppressae sordibus fuerint, deditae scilicet
            corporalibus blandimentis, id est transeunt in corpora terrena: et hae igni dicuntur
            purgari; ignis enim ex terra est quo exuruntur omnia, nam caelestis nihil perurit; aut
            in aqua, id est transeunt in corpora marina, si paulo melius vixerint; aut certe in
            aëre, transeundo scilicet in aëria corpora, si satis bene vixerint. Quod in Statio
            legimus, ubi de auguriis tractat. Vnde etiam in sacris omnibus tres sunt istae
            purgationes; nam aut taeda purgant et sulphure, aut aqua abluunt, aut aëre ventilant,
            quod erat in sacris Liberi; hoc est enim «tibique oscilla ex alta suspendunt mollia
            pinu», nam genus erat purgationis. Et in ipsis purgationibus bonum meritorum secutus est
            ordinem, ut ante aëriam, inde aquae, post ignis diceret purgationem.</p>
        </div2>

        
<div2 n="743"><head>[schol. 743]</head>

          <p> QVISQVE SVOS PATIMVR MANES supplicia quae sunt apud manes, ut si quis dicat ‘iudicium
            patimur’ et significet ea quae in iudicio continentur. Est et aliud verius; nam cum
            nascimur, duos genios sortimur: unus est qui hortatur ad bona, alter qui depravat ad
            mala. Quibus assistentibus post mortem aut adserimur in meliorem vitam, aut condemnamur
            in deteriorem: per quos aut vacationem meremur, aut reditum in corpora. Ergo ‘manes’
            genios dicit quos cum vita sortimur. EXINDE una pars orationis est, et tertia a fine
            accentum habet, licet paenultima longa sit: quod ideo factum est ut ostenderetur una
            pars esse orationis, ne praepositio iungeretur adverbio, quod vitiosum esse non dubium
            est.</p>
        </div2>

        
<div2 n="744"><head>[schol. 744]</head>

          <p> PAVCI LAETA ARVA TENEMVS non omnes; qui enim minus purgantur statim redeunt ad
            corpora.</p>
        </div2>

        
<div2 n="745"><head>[schol. 745]</head>

          <p> DONEC LONGA DIES PERFECTO TEMPORIS ORBE quia etiam post purgationem opus est tempore,
            ut perseveret in purgatione et sic redeat. Et quaeritur utrum animae per apotheosin, de
            quibus ait «pauci laeta arva tenemus», possint mereri perpetuam vacationem. Quod non
            potest fieri: merentur enim temporis multi, non perpetuitatis, et quae male vixerunt
            statim redeunt; quae melius, tardius,; quae optime, diutissimo tempore sunt cum
            numinibus. Paucae tamen sunt quae et ipsae exigente ratione, licet tarde, coguntur
            reverti. PERFECTO TEMPORIS ORBE finito legitimo tempore.</p>
        </div2>

        
<div2 n="746"><head>[schol. 746]</head>

          <p> CONCRETAM adfixam et inhaerentem.</p>
        </div2>

        
<div2 n="747"><head>[schol. 747]</head>

          <p> AETHERIVM SENSVM <foreign xml:lang="grc">πῦρ νοερὸν</foreign>, ignem sensualem, id est
            deum; per quod quid sit anima ostendit. AVRAI SIMPLICIS IGNEM non urentis. ‘Simplicis’
            autem nostri conparatione, qui constat de ligno et aëre: ille enim per se plenus est et
            aeternus, quia simplex. Omnia enim <foreign xml:lang="grc">σύνθετα</foreign>, id est
            composita, exitum sortiuntur, unde et atomos perpetuas dicunt, quia simplices sunt nec
            recipiunt sectionem.</p>
        </div2>

        
<div2 n="748"><head>[schol. 748]</head>

          <p> HAS OMNES ac si diceret ‘etiam has omnes’; nam supra non omnes dixit, sed «animae,
            quibus altera fato corpora debentur». ROTAM VOLVERE PER ANNOS exegerunt statutum tempus
            per annorum volubilitatem. Est autem sermo Ennii.</p>
        </div2>

        
<div2 n="749"><head>[schol. 749]</head>

          <p> DEVS EVOCAT non dicit quis, sicut supra «di, quibus imperium est animarum». Sed alii
            Mercurium volunt propter hoc «hac animas ille evocat Orco pallentes, alias sub Tartara
            tristia mittit». Et est ratio: nam νοῦς dicitur, id est sensus, quo philosophiam quae
            haec indicat intellegimus, quia ipse etiam invenit litteras. AGMINE MAGNO impetu. Et
            dictum est imperative, <foreign xml:lang="grc">ἀπειλητικῶς</foreign>: non enim
            blanditiis inductae redeunt, sed necessitate quadam coguntur ut potantes velint
            reverti.</p>
        </div2>

        
<div2 n="750"><head>[schol. 750]</head>

          <p> INMEMORES vel praeteritorum, vel futurorum.</p>
        </div2>

        
<div2 n="752"><head>[schol. 752]</head>

          <p> DIXERAT ANCHISES ante dicta de reversione animarum probatio huc tetendit, ut celebret
            Romanos et praecipue Augustum; nam qui bene considerant inveniunt omnem Romanam
            historiam ab Aeneae adventu usque ad sua tempora summatim celebrasse Vergilium. Quod
            ideo latet, quia confusus est ordo; nam eversio Ilii et Aeneae errores, adventus
            bellumque manifesta sunt: Albanos reges, Romanos etiam consulesque commemorat, Brutum,
            Catonem, Caesarem, Augustum et multa ad historiam pertinentia hic indicat locus; cetera
            quae intermissa sunt, in aspidopoii? a commemorat. Vnde etiam in antiquis invenimus opus
            hoc appellatum esse non Aeneidem, sed Gesta populi Romani, quod ideo mutatum est quia
            nomen non a parte, sed a toto debet dari.</p>
        </div2>

        
<div2 n="753"><head>[schol. 753]</head>

          <p> TVRBAMQVE SONANTEM aut quae tunc propter festinationem sonabat; aut turbae perpetuum
            est epitheton.</p>
        </div2>

        
<div2 n="754"><head>[schol. 754]</head>

          <p> LONGO ORDINE non quo nati sunt, sed quo apud inferos stabant; non enim eo quo
            regnarunt dicturus est ordine.</p>
        </div2>

        
<div2 n="755"><head>[schol. 755]</head>

          <p> ADVERSOS LEGERE considerare, relegere.</p>
        </div2>

        
<div2 n="756"><head>[schol. 756]</head>

          <p> DARDANIAM PROLEM Albanos reges, qui tredecim fuerunt de Aeneae et Laviniae genere;
            unde ait «Itala de gente».</p>
        </div2>

        
<div2 n="758"><head>[schol. 758]</head>

          <p> INLVSTRES hoc nomen notitiae fuit, non meriti: unde etiam in meretricibus invenitur;
            nam et nobiles et inlustres vocantur. IN NOMEN ITVRAS in gentem, ut «nomen Echionium
            matrisque genus Peridiae».</p>
        </div2>

        
<div2 n="760"><head>[schol. 760]</head>

          <p> ILLE VIDES PVRA IVVENIS QVI NITITVR HASTA Aeneas, ut Cato dicit, simul ac venit
            Italiam, Laviniam accepit uxorem. Propter quod Turnus iratus tam in Latinum quam in
            Aenean bella suscepit a Mezentio impetratis auxiliis: quod et ipse ostendit dicens «se
            satis ambobus Teucrisque venire Latinisque». Sed, ut supra diximus, primo bello periit
            Latinus, secundo pariter Turnus et Aeneas, postea Mezentium interemit Ascanius et
            Laurolavinium tenuit. Cuius Lavinia timens insidias, gravida confugit ad silvas et
            latuit in casa pastoris Tyrrhi; ad quod adludens ait «Tyrrhusque pater, cui regia parent
            armenta»; et illic enixa est Silvium. sed cum Ascanius flagraret invidia, evocavit
            novercam et ei concessit Laurolavinium, sibi vero Albam constituit. Qui quoniam sine
            liberis periit, Silvio, qui et ipse Ascanius dictus est, suum reliquit imperium: unde
            apud Livium est error, qui Ascanius Albam condiderit. Postea Albani omnes reges Silvii
            dicti sunt ab huius nomine, sicut hodieque Romani imperatores Augusti vocantur, Aegyptii
            Ptolomaei, Persae Arsacidae, Latini Murrani, ut «Murranum hic atavos et avorum antiqua
            sonantem nomina per regesque actum genus omne Latinos». PVRA IVVENIS QVI NITITVR HASTA
            id est sine ferro, nam hoc fuit praemium apud maiores eius qui tunc primum vicisset in
            proelio, sicut ait Varro in libris De gente populi Romani.</p>
        </div2>

        
<div2 n="763"><head>[schol. 763]</head>

          <p> SILVIVS ALBANVM NOMEN quia omnes Silvii dicti sunt. TVA POSTVMA PROLES postumus est
            post humationem parentis creatus. Per hoc autem Aenean cito ostendit esse periturum, et
            statim infert consolationem dicens «quem tibi longaevo», id est deo; aevum enim proprie
            aeternitas est quae non nisi in deos venit; Ennius «Romulus in caelo cum dis genitalibus
            aevum degit». Male autem vindicavit usus, per quem dixit «longaevosque senes».</p>
        </div2>

        
<div2 n="766"><head>[schol. 766]</head>

          <p> VNDE a quo, ut «genus unde Latinum»; nam posteri eius fuerunt qui postea apud Albanam
            regnavere civitatem.</p>
        </div2>

        
<div2 n="767"><head>[schol. 767]</head>

          <p> PROXIMVS ILLE PROCAS standi ordine, non nascendi; nam sextus est rex Albanorum. Item
            Numitor tertius decimus fuit.</p>
        </div2>

        
<div2 n="770"><head>[schol. 770]</head>

          <p> SI VMQVAM REGNANDAM ACCEPERIT ALBAM Aeneas scilicet Silvius. Et hic ostendit omnes
            Albanos reges Silvios dictos. ‘Acceperit’ autem a tutore qui eius invasit imperium: quod
            ei vix anno quinquagesimo tertio restituit. Et rem plenam historiae per transitum
            tetigit.</p>
        </div2>

        
<div2 n="772"><head>[schol. 772]</head>

          <p> CIVILI TEMPORA QVERCV ‘civica’ debuit dicere, sed mutavit, ut e contra Horatius «motum
            ex Metello consule civicum», pro ‘civilem’. Querceam autem coronam accipiebant qui in
            bello civem liberassent, ideo quia ante causa vitae in hac arbore hominibus fuit, qui
            glandibus vescebantur. Aliae enim erant murales, aliae agonales, id est lemniscatae.
            Muralis dabatur ei qui prior murum ascendisset.</p>
        </div2>

        
<div2 n="773"><head>[schol. 773]</head>

          <p> HI TIBI NOMENTVM hae civitates sunt priscorum Latinorum ab Albanis regibus
            constitutae; quamquam Collatiam Tarquinius constituisse dicatur, qui, ut erat superbus,
            eam ex collata pecunia constituit, unde et Collatia dicta est. Potest tamen fieri ut ab
            Albanis fundata sit, aucta a Tarquinio, sicut supra de Tarento diximus, quod Taras
            fecit, auxit Phalantos. Romam etiam Romulus fecisse dicitur, quam ante Euander condidit,
            ut «tunc pater Euandrus Romanae conditor arcis». VRBEMQVE FIDENAM ‘Fidenae’ dicuntur, ut
            ‘Thebae’; sed dixit ut «atque vetus Thebe centum iacet obruta portis»; nam varietati
            studet. Vnde etiam ait ‘Pometios’, cum dicatur numero singulari Pometia.</p>
        </div2>

        
<div2 n="775"><head>[schol. 775]</head>

          <p> CASTRVMQVE INVI una est in Italia civitas, quae Castrum Novum dicitur: de hac ait
            ‘Castrum Inui’, id est Panos, qui illic colitur. Inuus autem Latine appellatur, Graece
              <foreign xml:lang="grc">Πάν</foreign>; item <foreign xml:lang="grc">Ἐφιάλτης</foreign>
            Graece, Latine Incubo; idem Faunus, id est Fatuus, Fatuclus. Dicitur autem Inuus ab
            ineundo passim cum omnibus animalibus, unde et Incubo dicitur. ‘Castrum’ autem civitas
            est; nam castra numero plurali dicimus, licet legerimus in Plauto «Castrum Poenorum»;
            quod etiam diminutio ostendit; nam ‘castellum’ dicimus.</p>
        </div2>

        
<div2 n="776"><head>[schol. 776]</head>

          <p> NVNC SVNT SINE NOMINE TERRAE atqui in catalogo hinc est dicturus aliquas civitates;
            sed ex persona sua praeoccupat.</p>
        </div2>

        
<div2 n="777"><head>[schol. 777]</head>

          <p> QVIN ET AVO COMITEM SESE MAVORTIVS ADDET ROMVLVS Amulius et Numitor fratres fuerunt.
            Sed Numitorem regno Amulius pepulit et Iliam, eius filiam, sacerdotem Vestae fecit. De
            hac et Marte nati sunt Remus et Romulus. Qui cum adolevissent, occiso Amulio avum
            Numitorem in regna revocaverunt et cum eo uno anno regnaverunt. Postea propter angustias
            imperii Romam captatis auguriis condiderunt. Ergo «avo se addet comitem», aut avito se
            iunget imperio, aut certe, secundum Ennium, referetur inter deos cum Aenea: dicit namque
            Iliam fuisse filiam Aeneae. Quod si est, Aeneas avus est Romuli. Vnde etiam addidit
            «Assaraci quem sanguinis», nam hoc epitheton non sine causa est introductum, quod est
            proprium Aeneae; nam Assaracus pater est Capyos, Capys Anchisae, Anchises Aeneae.</p>
        </div2>

        
<div2 n="779"><head>[schol. 779]</head>

          <p> VIDEN ‘den’ naturaliter longa est, brevem tamen eam posuit, secutus Ennium: et adeo
            eius est inmutata natura, ut iam ubique brevis inveniatur. GEMINAE STANT VERTICE CRISTAE
            omnino in omnibus hoc egit Romulus, ut cum fratre regnare videretur, ne se reum
            parricidii iudicaret: unde omnia duplicia habuit, quasi cum fratre communia. Etenim ad
            captanda auguria montem Palatinum Romulus tenuit, Aventinum Remus. Qui prior sex
            vultures vidit, post Romulus duodecim. Et cum ille tempore, ille numero de condenda urbe
            certarent, orta contentione de urbis nomine inter exercitum, a Romuli militibus Remus
            occisus est. Fabulosum enim est quod a fratre propter muros dicitur interemptus.</p>
        </div2>

        
<div2 n="780"><head>[schol. 780]</head>

          <p> ET PATER IPSE SVO SVPERVM IAM SIGNAT HONORE merito virtutis Mars Romulum deum esse
            significat: ‘superum’ enim accusativus est singularis ab eo quod est ‘superus,
            superi’.</p>
        </div2>

        
<div2 n="781"><head>[schol. 781]</head>

          <p> ILLA quam tibi saepe fata promiserunt. INCLITA graecum est, nam <foreign xml:lang="grc">
              κλυτόν</foreign> gloriosum dicunt.</p>
        </div2>

        
<div2 n="782"><head>[schol. 782]</head>

          <p> imperivm terris in quantum tenditur terra. ANIMOS AEQVABIT OLYMPO magnanimitate
            aequabitur caelo. De hoc autem loco et Trogus et Probus quaerunt.</p>
        </div2>

        
<div2 n="783"><head>[schol. 783]</head>

          <p> SEPTEMQVE VNA SIBI MVRO CIRCVMDABIT ARCES bene urbem Romam dicit septem inclusisse
            montes. Et medium tenuit; nam grandis est inde dubitatio. Et alii dicunt breves septem
            colliculos a Romulo inclusos, qui tamen aliis nominibus appellabantur. Alii volunt hos
            ipsos, qui nunc sunt, a Romulo inclusos, id est Palatinum Quirinalem, Aventinum,
            Caelium, Viminalem, Esquilinum, Ianicularem. Alii vero volunt hos quidem fuisse, aliis
            tamen nominibus appellatos: quae mutata sunt postea, ut de multis locis et de fluminibus
            legimus, ut «saepius et nomen posuit Saturnia tellus».</p>
        </div2>

        
<div2 n="784"><head>[schol. 784]</head>

          <p> PROLE VIRVM virorum fortium. QVALIS BERECYNTIA MATER Phrygia nam Berecyntos castellum
            est Phrygiae iuxta Sangarium fluvium, ubi Mater Deum colitur. Per hanc autem
            comparationem nihil aliud ostendit nisi Romanos duces inter deos esse referendos.</p>
        </div2>

        
<div2 n="785"><head>[schol. 785]</head>

          <p> TVRRITA quia ipsa est terra, quae urbes sustinet.</p>
        </div2>

        
<div2 n="788"><head>[schol. 788]</head>

          <p> HVC GEMINAS NVNC FLECTE ACIES totum visum tuum huc dirige et hunc specialiter intuere.
            Sic Asper.</p>
        </div2>

        
<div2 n="789"><head>[schol. 789]</head>

          <p> HIC CAESAR ET OMNIS IVLI PROGENIES ut «Iulius a magno demissum nomen Iulo».</p>
        </div2>

        
<div2 n="790"><head>[schol. 790]</head>

          <p> CAELI VENTVRA SVB AXEM nam cum Augustus patri Caesari ludos funebres exhiberet, stella
            per diem apparuit, quam persuasione Augusti Caesaris esse populus credidit. Hinc est
            «ecce Dionaei processit Caesaris astrum». ‘Sub axem’ ergo, id est ad divinos
            honores.</p>
        </div2>

        
<div2 n="791"><head>[schol. 791]</head>

          <p> HIC VIR HIC EST ‘c’ littera pro duplici non nisi in monosyllabis habetur, ut «hoc erat
            alma parens», per eorum scilicet privilegium. Vnde falsum est quod Terentianus dicit,
            eam pro metri ratione vel duplicem haberi vel simplicem. Nam si hoc esset, etiam in
            disyllabis pro duabus haberi debuerat, quod nusquam invenimus. Litterae enim naturam
            servari et in polysyllabis convenit.</p>
        </div2>

        
<div2 n="792"><head>[schol. 792]</head>

          <p> DIVI GENVS Caesaris, qui factus est deus. ‘Genus’ autem dicit non solum iure
            adoptionis, sed etiam consanguinitatis: nam Atiae fuit filius, quae erat soror Caesaris.
            Hic autem Augustus Caesar hoc nomen accepit a patre adoptivo: nam ante Octavianus dictus
            est a patre Octavio, Atiae marito.</p>
        </div2>

        
<div2 n="793"><head>[schol. 793]</head>

          <p> SAECVLA QVI RVRSVS LATIO sub Saturno dicit aurea saecula fuisse in orbe terrarum, sub
            Augusto tantum in Italia.</p>
        </div2>

        
<div2 n="794"><head>[schol. 794]</head>

          <p> GARAMANTAS populi inter Libyam et Africam, iuxta κεκαυμένην. INDOS populi orientis
            extremi.</p>
        </div2>

        
<div2 n="795"><head>[schol. 795]</head>

          <p> IACET EXTRA SIDERA TELLVS nulla terra est quae non subiaceat sideribus: unde perite
            addidit «extra anni solisque vias»; ut ostenderet XII signa in quibus est circulus
            solis. Significat autem Maurorum Aethiopiam ubi est Atlas, de qua Lucanus «Aethiopumque
            solum, quod non premeretur ab ulla signiferi regione poli, nisi poplite lapso ultima
            curvati procederet ungula tauri».</p>
        </div2>

        
<div2 n="797"><head>[schol. 797]</head>

          <p> TORQVET sustinet. APTVM vicinum, ut diximus supra.</p>
        </div2>

        
<div2 n="798"><head>[schol. 798]</head>

          <p> CASPIA REGNA fines Assyriorum, in quibus sunt <foreign xml:lang="grc">Πύλαι</foreign>
            Caspiae. Quod autem dicit verum est, nam et Suetonius ait in vita Caesarum, responsa
            esse data per totum orbem nasci invictum imperatorem.</p>
        </div2>

        
<div2 n="799"><head>[schol. 799]</head>

          <p> MAEOTIA TELLVS Scythia, cuius palus est Maeotis.</p>
        </div2>

        
<div2 n="800"><head>[schol. 800]</head>

          <p> TVRBANT turbantur. SEPTEMGEMINI autem septemflui.</p>
        </div2>

        
<div2 n="802"><head>[schol. 802]</head>

          <p> FIXERIT AERIPEDEM CERVAM pro ‘aëripedem’. Vicit autem Cerynitin cervam, dictam a loco.
            ‘Fixerit’ autem statuerit, delassaverit. ERYMANTHI PACARIT NEMORA mons Arcadiae, ubi
            aper ferocissimus fuit.</p>
        </div2>

        
<div2 n="803"><head>[schol. 803]</head>

          <p> LERNAM TREMEFECERIT ARCV pro hydra paludem ipsam posuit. Et intellegamus ante eam
            sagittis fuisse confixam, post exsectam et adustam.</p>
        </div2>

        
<div2 n="805"><head>[schol. 805]</head>

          <p> NYSAE DE VERTICE mons est Indiae de quo loquitur. Ceterum est et Nysa civitas in qua
            Liber colitur, unde Nysaeus dictus est.</p>
        </div2>

        
<div2 n="806"><head>[schol. 806]</head>

          <p> ET DVBITAMVS pro ‘dubitas’: miscuit personam suam. Est autem sensus: cum tibi sit
            tanta praeparata posteritas, dubitas virtutem factis extendere? - id est gloriam. Aut
            est aliquis timor qui te a regnis Italiae revocet?</p>
        </div2>

        
<div2 n="808"><head>[schol. 808]</head>

          <p> QVIS PROCVL ILLE AVTEM nunc redit ad Romanos reges, qui septem fuerunt: Romulus, Numa
            Pompilius, Tullus Hostilius, Ancus Marcius, Tarquinius Priscus, Servius Tullius,
            Tarquinius Superbus. Mira autem utitur phantasia ut quasi ostendat se non agnoscere eum
            qui de gente Romana non fuerat. Romulo enim mortuo cum anno senatus regnasset per
            decurias, taediosum visum est et quaesitus est rex. Sed cum in urbe nullus idoneus esset
            inventus, orta est bona Pompilii fama, quod esset apud Cures, civitatem Sabinorum.
            Rogatus itaque per legatos accepit imperium. Qui ferociam populi a bellis ad sacra
            contulit; unde etiam Numa dictus est <foreign xml:lang="grc">ἀπὸ τῶν νόμων</foreign> Hic
            etiam canus fuit a prima aetate, ad quod adludens dicit «incanaque menta»; item propter
            sacerdotium «ramis insignis olivae».</p>
        </div2>

        
<div2 n="813"><head>[schol. 813]</head>

          <p> OTIA QVI RVMPET de hoc Livius «ferox Romulo, quam Numae similis». RESIDES otiosos,
            nimium sedentes.</p>
        </div2>

        
<div2 n="814"><head>[schol. 814]</head>

          <p> DESVETA TRIVMPHIS a consuetudine triumphandi desciscentia.</p>
        </div2>

        
<div2 n="815"><head>[schol. 815]</head>

          <p> IACTANTIOR ANCVS amans populi favorem. Hic Ostiam fecit. Ancus autem dictus <foreign xml:lang="grc">
              ἀπὸ τοῦ ἀγκῶνος</foreign>, id est a cubito quem incurvum habuisse
            dicitur.</p>
        </div2>

        
<div2 n="816"><head>[schol. 816]</head>

          <p> AVRIS favoribus; unde et aurarii dicuntur favisores.</p>
        </div2>

        
<div2 n="817"><head>[schol. 817]</head>

          <p> VIS ET TARQVINIOS REGES ANIMAMQVE SVPERBAM unus enim de Tarquiniis fuit superbus.</p>
        </div2>

        
<div2 n="818"><head>[schol. 818]</head>

          <p> VLTORIS BRVTI FASCESQVE VIDERE RECEPTOS vis videre etiam ultoris Bruti fasces
            receptos? Historia autem hoc habet. Tarquinius ob multa quidem superbus est dictus,
            praecipue tamen propter hanc causam. Mandavit aliquando cuidam satelliti ut cuiusdam
            oppidi omnes principes interimeret. Profectus ille grande miraculum repperit. Quod cum
            ei renuntiasset deambulanti cum virga in hortis, detrectans ille responsionem capita
            decussit papaverum, ut satelles quid fieri vellet agnosceret. Huius filius vitiavit
            nobilissimam matronam Lucretiam, quod illa dolens se interemit. Tunc eius avunculus
            Brutus, rapto ex eius corpore gladio, processit ad populum et de hac re contionatus est.
            Quo facto omnibus placuit ne reciperetur rex, qui tunc Ardeam expugnabat. Propter quod
            se Tarquinius cum liberis ad Porsennam regem Tusciae contulit et bellum gessit
            gravissimum contra populum Romanum. Tunc duo creati sunt consules, Brutus et
            Tricipitinus, pater Lucretiae, qui et Tarquinius dicebatur: ob quod solum est urbe
            depulsus et in eius locum subrogatus est Valerius Publicola, quo mortuo item alter est
            factus, et alter similiter. Quod cernens taediosum esse Vergilius Brutum solum posuit,
            qui annum solus implevit. Sed Bruti filii amici erant filiis Tarquinii: cum quibus cum
            inissent consilium, ut eos per noctem intromitterent, proditi sunt a servo Vindicio et a
            patre interempti. Ideo ergo ‘ultoris’, scilicet libertatis publicae et Lucretiae
            pudoris.</p>
        </div2>

        
<div2 n="819"><head>[schol. 819]</head>

          <p> SAEVASQVE SECVRES quae saevierunt etiam contra liberos.</p>
        </div2>

        
<div2 n="821"><head>[schol. 821]</head>

          <p> PVLCHRA PRO LIBERTATE ingenti arte loquitur consideratione personarum; factum enim
            laudat dicens ‘pulchra pro libertate’, personam vituperat.</p>
        </div2>

        
<div2 n="822"><head>[schol. 822]</head>

          <p> VTCVMQVE FERENT EA FACTA MINORES etiamsi lauderis a posteris: extorquere debet naturae
            vim amor patriae.</p>
        </div2>

        
<div2 n="824"><head>[schol. 824]</head>

          <p> QVIN DECIOS quin immo Decios respice. Hi duo fuerunt, qui Mures dicti sunt, pater et
            filius. Horum alter se bello Gallico, alter Samnitico vovit pro republica, cum Terra et
            Manes universum bello vellent exercitum perdere. DRVSOSQVE PROCVL et hi duo fuerunt.
            Horum prior vicit Hasdrubalem, alter est filius Liviae, uxoris Augusti. SAEVVMQVE SECVRI
            ASPICE TORQVATVM hic Gallum quendam singulari certamine superavit et eius sibi torquem
            inposuit, unde nomen accepit. Hic ad urbem pergens, praecepit filio, ut tantum castra
            tueretur. Ille, nacta occasione, victoriam consecutus est. Reversus postea pater
            laudavit fortunam populi Romani, sed filium, ut dicit Livius, fustuario necavit. Ergo
            ‘Saevum securi’ saevum iure occidendi, non ferri genere; nam securi non animadvertit in
            filium.</p>
        </div2>

        
<div2 n="825"><head>[schol. 825]</head>

          <p> REFERENTEM SIGNA CAMILLVM Brenno duce Galli apud Alliam fluvium deletis legionibus
            everterunt urbem Romam absque Capitolio, pro quo inmensam pecuniam acceperunt. Tunc
            Camillus absens dictator est factus, cum diu esset apud Ardeam in exilio propter
            Veientanam praedam non aequo iure divisam et Gallos iam abeuntes secutus est: quibus
            interemptis aurum omne recepit et signa. Quod cum illic appendisset, civitati nomen
            dedit; nam Pisaurum dicitur, quod illic aurum pensatum est. Post hoc tamen factum rediit
            in exilium, unde rogatus reversus est.</p>
        </div2>

        
<div2 n="826"><head>[schol. 826]</head>

          <p> FVLGERE ab eo quod est ‘fulgo fulgis’.</p>
        </div2>

        
<div2 n="827"><head>[schol. 827]</head>

          <p> DVM NOCTE PREMVNTVR bene adlusit; nam concordiam in humilitate tenuerunt, cum
            nobilitate vero in bella venerunt.</p>
        </div2>

        
<div2 n="830"><head>[schol. 830]</head>

          <p> AGGERIBVS SOCER ALPINIS a munimentis Alpium; haec enim Italiae murorum exhibent vicem.
            ‘Socer’ vero, quia Pompeius habuit Iuliam, filiam Caesaris, quae in partu periit. Vnde
            etiam isti facile inter se dimicare potuerunt. ATQVE ARCE MONOECI de Liguria, ubi est
            portus Monoeci Herculis. Dictus autem Monoecus vel quod pulsis omnibus illic solus
            habitavit, vel quod in eius templo numquam aliquis deorum simul colitur, sicut in Iovis
            Minerva et Iuno, in Veneris Cupido.</p>
        </div2>

        
<div2 n="831"><head>[schol. 831]</head>

          <p> ADVERSIS INSTRVCTVS EOIS orientis enim auxiliis usus est.</p>
        </div2>

        
<div2 n="832"><head>[schol. 832]</head>

          <p> ADSVESCITE BELLA mire dictum; ab ipsis enim quasi consuetudinem fecit populus Romanus
            bellorum civilium. Septies enim gesta sunt: ter a Caesare, contra Pompeium in Thessalia,
            contra eius filium Magnum in Hispania, item contra Iubam et Catonem in Africa; mortuo
            Caesare ab Augusto contra Cassium et Brutum in Philippis, civitate Thessaliae, contra
            Lucium Antonium in Perusia, Tusciae civitate, contra Sextum Pompeium in Sicilia, contra
            Antonium et Cleopatram in Epiro.</p>
        </div2>

        
<div2 n="834"><head>[schol. 834]</head>

          <p> TVQVE PRIOR TV PARCE Caesari dicit, quem clementem circa Pompeianos legimus. Cui vult
            tunc hoc esse mandatum.</p>
        </div2>

        
<div2 n="836"><head>[schol. 836]</head>

          <p> ILLE TRIVMPHATA CAPITOLIA AD ALTA CORINTHO Mummium significat.</p>
        </div2>

        
<div2 n="839"><head>[schol. 839]</head>

          <p> IPSVMQVE AEACIDEN necesse est ut ‘ille’ subaudiamus: Pyrrhum enim quem Aeaciden dicit
            Curius et Fabricius vicerunt ferentem Tarentinis auxilium. Hic postea fugit in Graeciam
            et illic est occisus in templo. Argos vero et Mycenas alii vicerunt.</p>
        </div2>

        
<div2 n="840"><head>[schol. 840]</head>

          <p> VLTVS AVOS aut hic distinguendum, ut sit ‘Troiae Minervae’ pro Troianae, principale
            pro derivativo; aut certe ‘avos Troiae’, non quos Troia habuit avos, sed qui de Troia
            fuerunt, id est avos Troianorum. TEMPLA TEMERATA MINERVAE per stuprum Cassandrae.</p>
        </div2>

        
<div2 n="841"><head>[schol. 841]</head>

          <p> MAGNE CATO Censorium dicit, qui scripsit historias, multa etiam bella confecit; nam
            Vticensem, praesente Augusto, contra quem pater eius e dimicavit et Anticatones
            scripsit, laudare non poterat. TE COSSE RELINQVAT Cossus tribunus militaris fuit. Hic
            Lartem Tolumnium, a loco dictum, occidit et opima spolia revocavit. Erit autem
            nominativus ‘hic Lars, huius Lartis’.</p>
        </div2>

        
<div2 n="842"><head>[schol. 842]</head>

          <p> QVIS GRACCHI GENVS Gracchos seditiosos constat fuisse, nobiles tamen genere; namque
            per Corneliam nepotes Scipionis Africani fuerunt, unde Iuvenalis ad eam «tolle tuum
            precor Hannibalem». Ergo Scipiones dicit per ‘Gracchi genus’. Duo autem fuerunt: maior
            Africanus, Aemilianus minor, qui obsidione Carthaginis ab Italia revocavit
            Hannibalem.</p>
        </div2>

        
<div2 n="843"><head>[schol. 843]</head>

          <p> SCIPIADAS hi gemini fratres fuerunt. Qui cum fortissime dimicarent in Hispania apud
            Carthaginem Novam, quae Spartaria dicitur, insidiis interempti sunt. CLADEM LIBYAE
            Scipiones.</p>
        </div2>

        
<div2 n="844"><head>[schol. 844]</head>

          <p> FABRICIVM paupertate gloriosum. Hic est qui respondit legatis Samnitum aurum sibi
            offerentibus Romanos non aurum habere velle, sed aurum habentibus imperare. SERRANE
            SERENTEM Atilius quidam senator fuit, qui cum agrum suum coleret, evocatus propter
            virtutem meruit dictaturam. Serranus autem a serendo dictus est.</p>
        </div2>

        
<div2 n="845"><head>[schol. 845]</head>

          <p> QVO FESSVM RAPITIS FABII cur me, o Fabii, fessum ad vestram trahitis narrationem? Aut
            certe ‘fessum’ tristem, ut «ter fessus valle resedit», scilicet propter eorum mortem,
            nam trecenti sex fuerunt de una familia. Qui cum coniurati cum servis et clientibus suis
            contra Veientes dimicarent, insidiis apud Cremeram fluvium interempti sunt. Vnus tantum
            superfuit, Fabius Maximus, qui propter teneram adhuc pueritiam in civitate remanserat.
            Hic postea cum Hannibalis impetum ferre non posset, mora eum elusit et ad Campaniam
            traxit, ubi deliciis eius virtus obtorpuit. ‘Ille’ est de quo ait Ennius «unus qui nobis
            cunctando restituit rem». Sciens enim Vergilius quasi pro exemplo hunc versum
            posuit.</p>
        </div2>

        
<div2 n="847"><head>[schol. 847]</head>

          <p> EXCVDENT ALII cudendo efficient: et est rhetoricus locus. SPIRANTIA animata. Horatius
            «et molles imitabitur aere capillos».</p>
        </div2>

        
<div2 n="848"><head>[schol. 848]</head>

          <p> VIVOS VVLTVS hoc est quod dixit ‘spirantia’. Et per aes Corinthios indicat, per marmor
            Parios, per actionem causarum Athenienses, per astronomiam Aegyptios et Chaldaeos.</p>
        </div2>

        
<div2 n="852"><head>[schol. 852]</head>

          <p> PACIS MOREM leges pacis.</p>
        </div2>

        
<div2 n="855"><head>[schol. 855]</head>

          <p> SPOLIIS MARCELLVS OPIMIS hic Gallos et Poenos equestri certamine superavit.
            Viridomarum etiam, Gallorum ducem, manu propria interemit et opima retulit spolia, quae
            dux detraxerat duci, sicut Cossus Larti Tolumnio.</p>
        </div2>

        
<div2 n="856"><head>[schol. 856]</head>

          <p> SVPEREMINET OMNES virtutis genere.</p>
        </div2>

        
<div2 n="857"><head>[schol. 857]</head>

          <p> REM ROMANAM statum reipublicae. TVRBANTE TVMVLTV ideo ‘tumultu’, quia res in Italia
            geritur.</p>
        </div2>

        
<div2 n="858"><head>[schol. 858]</head>

          <p> SISTET confirmabit, corroborabit.</p>
        </div2>

        
<div2 n="859"><head>[schol. 859]</head>

          <p> TERTIAQVE ARMA PATRI SVSPENDET CAPTA QVIRINO et tertia opima spolia suspendet patri,
            id est Iovi, ‘capta Quirino’, qualia et Quirinus ceperat, id est Romulus, de Acrone,
            rege Caeninensium, et ea Iovi suspenderat. Possumus et, quod est melius, secundum legem
            Numae hunc locum accipere, qui praecepit prima opima spolia Iovi Feretrio debere
            suspendi, quod iam Romulus fecerat; secunda Marti, quod Cossus fecit; tertia Quirino,
            quod fecit Marcellus. Quirinus autem est Mars, qui praeest paci et intra civitatem
            colitur, nam belli Mars extra civitatem templum habuit. Ergo aut ‘suspendet patri’, id
            est Iovi; aut ‘suspendet patri Quirino’. Varie de hoc loco tractant commentatores, Numae
            legis inmemores, cuius facit mentionem et Livius.</p>
        </div2>

        
<div2 n="861"><head>[schol. 861]</head>

          <p> EGREGIVM FORMA IVVENEM ET FVLGENTIBVS ARMIS tria sunt secundum Carminium: pulchritudo,
            aetas, virtus. Significat autem Marcellum, filium Octaviae, sororis Augusti, quem sibi
            Augustus adoptavit. Hic sexto decimo anno incidit in valetudinem et periit octavo decimo
            in Baiano, cum et aedilitatem gereret. Huius mortem vehementer civitas doluit, nam et
            adfabilis fuit et Augusti filius. Ad funeris huius honorem Augustus sescentos lectos
            intra civitatem ire iussit; hoc enim apud maiores gloriosum fuerat et dabatur pro
            qualitate fortunae; nam Sulla sex milia habuit. Igitur cum ingenti pompa adlatus et in
            campo Martio est sepultus. Ergo modo in Augusti adulationem quasi epitaphion ei dicit.
            Et constat hunc librum tanta pronuntiatione Augusto et Octaviae esse recitatum, ut fletu
            nimio imperarent silentium nisi Vergilius finem esse dixisset. Qui pro hoc aere gravi
            donatus est, id est massis; nam sic et Livius argentum grave dicit, id est massas.</p>
        </div2>

        
<div2 n="862"><head>[schol. 862]</head>

          <p> SED FRONS LAETA PARVM omen est mortis futurae. Ex Contrario alibi «incipe parve puer
            risu cognoscere matrem».</p>
        </div2>

        
<div2 n="863"><head>[schol. 863]</head>

          <p> VIRVM QVI SIC COMITATVR Marcellum, cui similis est.</p>
        </div2>

        
<div2 n="865"><head>[schol. 865]</head>

          <p> QVI STREPITVS propter aedilitatem. INSTAR similitudo. Et est nomen quod non recipit
            praepositionem; ‘ad instar’ enim non dicimus; quod Probus declinat.</p>
        </div2>

        
<div2 n="869"><head>[schol. 869]</head>

          <p> OSTENDENT TERRIS HVNC TANTVM FATA parum inlucescet, mox peribit.</p>
        </div2>

        
<div2 n="871"><head>[schol. 871]</head>

          <p> VISA POTENS SVPERI cum indignatione dicit: invidistis et gloriae Romanae et vestris
            muneribus; nam infelicitas vestra sunt munera. PROPRIA perpetua, ut «propriamque
            dicabo».</p>
        </div2>

        
<div2 n="872"><head>[schol. 872]</head>

          <p> MAVORTIS CAMPVS in quo est sepultus.</p>
        </div2>

        
<div2 n="874"><head>[schol. 874]</head>

          <p> FVNERA propter sescentos lectulos.</p>
        </div2>

        
<div2 n="875"><head>[schol. 875]</head>

          <p> IN TANTVM SPE TOLLET AVOS erigit generis antiquitatem. Et rhetorice spem laudat in
            puero, quia facta non invenit. Est autem Ciceronis in dialogo Fannio «causa difficilis
            laudare puerum: non enim res laudanda, sed spes est».</p>
        </div2>

        
<div2 n="876"><head>[schol. 876]</head>

          <p> NEC ROMVLA QVONDAM pro ‘Romuli’, ut «quos Africa terra triumphis dives alit».
            ‘Quondam’ autem potest et praeteriti esse et futuri.</p>
        </div2>

        
<div2 n="881"><head>[schol. 881]</head>

          <p> FODERET CALCARIBVS ARMOS species pro genere: equi ‘armos’ pro equo posuit; non enim
            possunt armi calcaribus fodi.</p>
        </div2>

        
<div2 n="882"><head>[schol. 882]</head>

          <p> FATA ASPERA RVMPAS posse aliqua ratione fata disrumpi per transitum docet.</p>
        </div2>

        
<div2 n="883"><head>[schol. 883]</head>

          <p> TV MARCELLVS ERIS talis qualis est Marcellus.</p>
        </div2>

        
<div2 n="884"><head>[schol. 884]</head>

          <p> PVRPVREOS FLORES ut saepe diximus, propter sanguinis similitudinem, quia aut anima
            est, aut animae sedes. NEPOTIS posteri: non enim re vera nepos fuit.</p>
        </div2>

        
<div2 n="885"><head>[schol. 885]</head>

          <p> INANI MVNERE secundum Epicureos, non profuturo.</p>
        </div2>

        
<div2 n="886"><head>[schol. 886]</head>

          <p> SIC ista noscentes.</p>
        </div2>

        
<div2 n="887"><head>[schol. 887]</head>

          <p> AERIS IN CAMPIS conlisionem fecit. Locutus autem est secundum eos qui putant Elysium
            lunarem esse circulum.</p>
        </div2>

        
<div2 n="889"><head>[schol. 889]</head>

          <p> INCENDITQVE ANIMVM nam supra ait «et dubitamus adhuc virtutem extendere factis?».</p>
        </div2>

        
<div2 n="890"><head>[schol. 890]</head>

          <p> EXIN deinde. Confert autem in conpendium narrationis prolixitatem; sic Terentius
            propter longum actum ait «intus despondebitur, intus transigetur, si quid est quod
            restat».</p>
        </div2>

        
<div2 n="893"><head>[schol. 893]</head>

          <p> SVNT GEMINAE SOMNI PORTAE pro somniorum. Est autem in hoc loco Homerum secutus; hoc
            tantum differt, quod ille per utramque portam somnia exire dicit, hic umbras veras, per
            quas somnia indicat vera. Et poetice apertus est sensus: vult autem intellegi falsa esse
            omnia quae dixit. Physiologia vero hoc habet: per portam corneam oculi significantur,
            qui et cornei sunt coloris et duriores ceteris membris; nam frigus non sentiunt; sicut
            et Cicero dicit in libris de deorum natura. Per eburneam vero portam os significatur a
            dentibus. Et scimus quia quae loquimur falsa esse possunt, ea vero quae videmus sine
            dubio vera sunt. Ideo Aeneas per eburneam emittitur portam. Est et alter sensus: Somnum
            novimus cum cornu pingi. Et qui de somniis scripserunt dicunt ea quae secundum fortunam
            et personae possibilitatem videntur habere effectum. Et haec vicina sunt cornu: unde
            cornea vera fingitur porta. Ea vero quae supra fortunam sunt et habent nimium ornatum
            vanamque iactantiam dicunt falsa esse; unde eburnea quasi ornatior porta fingitur.</p>
        </div2>

        
<div2 n="896"><head>[schol. 896]</head>

          <p> INSOMNIA id est somnia.</p>
        </div2>

        
<div2 n="899"><head>[schol. 899]</head>

          <p> SECAT tenet; unde et sectas dicimus ab eo quod propositum tenent.</p>
        </div2>

        
<div2 n="900"><head>[schol. 900]</head>

          <p> AD CAIETAE PORTVM a persona poetae prolepsis; nam Caieta nondum dicebatur.</p>
        </div2>

      </div1>

      
<div1 id="VII" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER SEPTIMVS›</head>

        
<div2 n="1"><head>[schol. 1]</head>

          <p> Vt et in principio diximus, in duas partes hoc opus divisum est: nam primi sex ad
            imaginem Odyssiae dicti sunt, quos personarum et adlocutionum varietate constat esse
            graviores, hi autem sex ad imaginem Iliados dicti sunt, qui in negotiis validiores sunt:
            nam et ipse hoc dicit «maius opus moveo». Et re vera tragicum opus est, ubi tantum bella
            tractantur. TV QVOQVE sicut Misenus, Palinurus etiam. NOSTRIS Italicis, ut «non eadem
            arboribus pendet vindemia nostris», non, ut Donatus ait, navigabilibus. AENEIA NVTRIX
            hanc alii Aeneae, alii Creusae, alii Ascanii nutricem volunt. Lectum tamen est in
            philologis in hoc loco classem Troianorum casu concrematam, unde Caieta dicta est
              <foreign xml:lang="grc">ἀπὸ τοῦ καίειν</foreign>.</p>
        </div2>

        
<div2 n="3"><head>[schol. 3]</head>

          <p> SERVAT tenet, possidet, ut «servantem ripas alta non vidit in herba».</p>
        </div2>

        
<div2 n="4"><head>[schol. 4]</head>

          <p> HESPERIA IN MAGNA ‘magna’ propter Hispaniae discretionem. SI QVA EST EA GLORIA
            secundum Epicureos. Bene autem interest funeri postquam ab inferis rediit, sicut
            interfuit antequam descenderet, ut medium actum ostenderet.</p>
        </div2>

        
<div2 n="6"><head>[schol. 6]</head>

          <p> QVIERVNT Hebrus ‘quierant’ legit.</p>
        </div2>

        
<div2 n="7"><head>[schol. 7]</head>

          <p> TENDIT ITER VELIS quia prout vela extensa fuerint, ita etiam cursus extenditur, in quo
            navis est iter. Nam ait supra «flecte viam velis». Et aliud est iter velis tendere aliud
            per vela iter tendere. Et multi dicunt inproprie dictum, multi nimium proprie. Constat
            tamen secundum illud dictum quod ait «flecte viam velis», quod si dicimus bene procedit
            et ‘tende viam velis’, ut in ipsis velis ratio sit viae.</p>
        </div2>

        
<div2 n="8"><head>[schol. 8]</head>

          <p> ADSPIRANT AVRAE IN NOCTEM quia, ut diximus, temporum mutatione ventus vel minuitur vel
            augetur. ‘In noctem’ autem circa noctem. Et quotiens tempus exprimitur, accusativum
            regit ista praepositio.</p>
        </div2>

        
<div2 n="9"><head>[schol. 9]</head>

          <p>
            ‹NEC› LVNA NEGAT litotes; nam dicit ‘large praestat’, ut «munera nec
            sperno». TREMVLO SVB LVMINE ita enim mobilitas aquae facit videri.</p>
        </div2>

        
<div2 n="10"><head>[schol. 10]</head>

          <p> CIRCAEAE RADVNTVR LITORA TERRAE ut diximus supra, mons iste antehac insula fuit,
            paludibus enim a continenti segregabatur, quas exclusit limus de Albanis montibus
            fluens. Et dicebatur Aeaeus ab horrore transeuntium, quod homines mutabantur in feras.
            In hoc summo oppidum fuit, quod et Circeium dictum est et Circei‹i›;
            nam utrumque Livius dicit.</p>
        </div2>

        
<div2 n="11"><head>[schol. 11]</head>

          <p> DIVES non addidit cuius rei, cum soleat, ut «dives equum, dives pictai vestis et
            auri». INACCESSOS inaccessibiles, inaccedendos, non ad quos nullus accessit; nam Vlixes
            illuc venit. Ergo ‘inaccessos’ ad quos nullus debeat accedere, ut «aut inlaudati nescit
            Busiridis aras», hoc est inlaudabilis, nam ab Isocrate constat esse laudatum.</p>
        </div2>

        
<div2 n="12"><head>[schol. 12]</head>

          <p> RESONAT CANTV resonare facit. SVPERBIS nobilibus propter antiquam oppidi
            magnitudinem.</p>
        </div2>

        
<div2 n="13"><head>[schol. 13]</head>

          <p> ODORATAM pro ‘odoriferam’. Hoc autem ideo, quia usus olei apud maiores non fuit,
            praecipue in Italia.</p>
        </div2>

        
<div2 n="14"><head>[schol. 14]</head>

          <p> ARGVTO PECTINE garrulo, stridulo, sonanti, ut «forte sub arguta consederat ilice
            Daphnis». PERCVRRENS P. TELAS aut manu percurrens aut ictu pectinis, ut videmus; aut
            quia apud maiores stantes texebant, ut hodie linteones videmus. Est autem Homeri, qui
            ait <foreign xml:lang="grc">ἱστὸν ἐποιχομένη</foreign>.</p>
        </div2>

        
<div2 n="15"><head>[schol. 15]</head>

          <p> GEMITVS IRAEQVE gemitus irascentium leonum, <foreign xml:lang="grc">ἓν διὰ
              δυοῖν</foreign>.</p>
        </div2>

        
<div2 n="16"><head>[schol. 16]</head>

          <p> SERA SVB NOCTE quasi eo tempore, quo naturali libertate uti consuerunt. ‘Sub sera
            nocte’ per noctem seram. RVDENTVM naturaliter ‘ru’ longa est: Persius «findor ut
            Arcadiae pecuaria rudere dicas». Systolen ergo fecit. Ruditus autem proprie est clamor
            asinorum, sicut grunnitus porcorum, ranarum coax: quae nomina a sono vocis constat esse
            composita.</p>
        </div2>

        
<div2 n="17"><head>[schol. 17]</head>

          <p> PRAESEPIBVS caveis, ubi aluntur: non enim re vera praesepia habent.</p>
        </div2>

        
<div2 n="19"><head>[schol. 19]</head>

          <p> DEA SAEVA aut per se, aut herbis potentibus saeva. Circe autem ideo Solis fingitur
            filia, quia clarissima meretrix fuit et nihil est sole clarius. Haec libidine sua et
            blandimentis homines in ferinam vitam ab humana deducebat ut libidini et voluptatibus
            operam darent, unde datus est locus fabulae. Aperte Horatius «sub domina meretrice
            fuisset turpis et excors».</p>
        </div2>

        
<div2 n="20"><head>[schol. 20]</head>

          <p> IN VVLTVS AC TERGA FERARVM corrumpebatur enim in illis sensus: animus namque idem
            manebat.</p>
        </div2>

        
<div2 n="21"><head>[schol. 21]</head>

          <p> PII PATERENTVR TROES ergo impii qui pertulerunt: impii autem propter occisa Solis
            armenta.</p>
        </div2>

        
<div2 n="23"><head>[schol. 23]</head>

          <p> NEPTVNVS VENTIS I. V. S. physice locutus est: motu enim aquae ventus creatur, ut
            videmus in bombis organorum.</p>
        </div2>

        
<div2 n="24"><head>[schol. 24]</head>

          <p> PRAETER VADA FERVIDA periculosa navigantibus. Et est tmesis.</p>
        </div2>

        
<div2 n="26"><head>[schol. 26]</head>

          <p> IN ROSEIS FVLGEBAT LVTEA BIGIS ‘lutea’ est crocei coloris, ut «croceo mutabit vellera
            luto»: unde multi iungunt ‘inroseis’, id est non rubicundis, ne sit contrarium. Tamen
            secundum Homerum dictum est, qui interdum <foreign xml:lang="grc">
            ῥοδοδάκτυλον</foreign>, id est rosei coloris digitos habentem, interdum <foreign xml:lang="grc">
              κροκόπεπλον</foreign> dicit Auroram, id est crocei coloris veste
            circumdatam.</p>
        </div2>

        
<div2 n="27"><head>[schol. 27]</head>

          <p> CVM VENTI POSVERE cum ortu diei quievere: ‘posuere’ enim quievere est, sicut contra
            ‘ferre’ flare dicimus, ut «fieret vento mora ne qua ferenti», id est flanti. OMNISQVE
            REPENTE RESEDIT FLATVS ‘omnis’, id est et qui ripae est, et qui pelagi, qui altanus
            vocatur.</p>
        </div2>

        
<div2 n="28"><head>[schol. 28]</head>

          <p> TONSAE remi dicti a ‹tondendis et› decutiendis fluctibus, sicut
            tonsores a tondendis et decutiendis capillis.</p>
        </div2>

        
<div2 n="29"><head>[schol. 29]</head>

          <p> LVCVM PROSPICIT in quo erat fluminis numen: diximus enim numquam sine religione lucum
            a Vergilio positum.</p>
        </div2>

        
<div2 n="30"><head>[schol. 30]</head>

          <p> HVNC INTER per hunc: Terentius «dum rus eo, coepi egomet mecum inter vias». Est autem
            crebra Frontonis elocutio. AMOENO umbroso, silvis circumdato.</p>
        </div2>

        
<div2 n="31"><head>[schol. 31]</head>

          <p> FLAVVS ARENA epitheton proprium. Et sciendum exitum Tiberini fluminis naturalem non
            esse nisi circa Ostiam, ubi prima Aeneas castra constituit: nam aliter non procedit quod
            ait «murorum in parte sinistra opposuere aciem: nam dextera cingitur amni». Postea enim
            in Laurolavinio castra fecit ingentia, quorum vestigia adhuc videntur.</p>
        </div2>

        
<div2 n="33"><head>[schol. 33]</head>

          <p> ADSVETAE RIPIS VOLVCRES bono compendio usus est.</p>
        </div2>

        
<div2 n="34"><head>[schol. 34]</head>

          <p> AETHERA MVLCEBANT lenibant. Corporalia enim sunt elementa, ut diximus supra; non enim
            mulcetur nisi quod corporale est. Supra ait «totamque infusa per artus».</p>
        </div2>

        
<div2 n="37"><head>[schol. 37]</head>

          <p> NVNC AGE hinc est sequentis operis initium: ante dicta enim ex superioribus pendent.
            Sane ERATO pro Calliope posuit. TEMPORA RERVM quia, ut diximus supra, secundum Lucretium
            tempora nisi ex rebus colligantur, per se nulla sunt.</p>
        </div2>

        
<div2 n="38"><head>[schol. 38]</head>

          <p> LATIO ANTIQVO quia duo sunt, vetus et novum, sicut et in iure lectum est.</p>
        </div2>

        
<div2 n="40"><head>[schol. 40]</head>

          <p> EXORDIA PVGNAE cervi interitum.</p>
        </div2>

        
<div2 n="42"><head>[schol. 42]</head>

          <p> ACTOS aut collectos, aut re vera compulsos: quod est veri simile propter illud «longa
            placidas in pace regebat».</p>
        </div2>

        
<div2 n="43"><head>[schol. 43]</head>

          <p> TOTAMQVE SVB ARMA COACTAM collectam, ut «Tityre, coge pecus». ‘Totam’ autem <foreign xml:lang="grc">
              ὑπερβολικῶς</foreign> dixit.</p>
        </div2>

        
<div2 n="47"><head>[schol. 47]</head>

          <p> HVNC FAVNO ET NYMPHA GENITVM LAVRENTE MARICA quidam deus est Fatuclus. Huius uxor est
            Fatua. Idem Faunus et eadem Fauna. Dicti autem sunt Faunus et Fauna a vaticinando, id
            est fando, unde et fatuos dicimus inconsiderate loquentes. Ergo Faunae vel Fatuae nomen
            quasi asperum fugit poeta, et Maricam dixit fuisse uxorem Fauni. Est autem Marica dea
            litoralis Minturnensium iuxta Lirin fluvium: Horatius «et innantem Maricae litoribus
            tenuisse Lirin». Quod si voluerimus accipere uxorem Fauni Maricam, non procedit: dii
            enim topici, id est locales, ad alias regiones non transeunt. Sed potest dictum esse per
            poeticam licentiam ‘Laurente Marica’, cum sit Minturnensium. Dicunt alii per Maricam
            Venerem intellegi debere, cuius fuit sacellum iuxta Maricam, in quo erat scriptum
              <foreign xml:lang="grc">ΠΟΝΤΙΗ ΑΦΡΟΔΙΤΗ</foreign>. Sane Hesiodus Latinum Circes et
            Vlixis filium dicit, quod et Vergilius tangit dicendo «Solis avi specimen». Sed quia
            temporum ratio non procedit, illud accipiendum est Hygini, qui ait Latinos plures
            fuisse, ut intellegamus poetam abuti, ut solet, nominum similitudine.</p>
        </div2>

        
<div2 n="48"><head>[schol. 48]</head>

          <p> ACCIPIMVS propter varias opiniones hoc adiecit, ut Sallustius «urbem Romam, sicuti ego
            accepi, condidere atque habuere initio Troiani».</p>
        </div2>

        
<div2 n="49"><head>[schol. 49]</head>

          <p> VLTIMVS AVCTOR primus, ut ‘supremum’ summum dicimus: «pro supreme Iuppiter».</p>
        </div2>

        
<div2 n="51"><head>[schol. 51]</head>

          <p> PRIMAQVE ORIENS EREPTA IVVENTA per transitum tangit historiam. Amata enim duos filios,
            voluntate patris Aeneae spondentes sororem, factione interemit: unde et ‘erepta’ dixit,
            quasi per vim. ‘Fato’ autem dicit voluntate: nam dii id fantur quod sentiunt, non ut
            homines, de quibus lectum est «aliud clausum in pectore, aliud in lingua promptum
            habere».</p>
        </div2>

        
<div2 n="53"><head>[schol. 53]</head>

          <p> IAM MATVRA VIRO IAM P. N. A. non est iteratum, sed secundum ius dictum, in quo et ex
            annorum ratione et ex habitu corporis aetas comprobatur. Primum ergo ad habitum,
            secundum ad annos pertinet.</p>
        </div2>

        
<div2 n="54"><head>[schol. 54]</head>

          <p> LATIO Latium pars est Ausoniae: unde dixit primo quod minus est, sic intulit «totaque
            Ausonia».</p>
        </div2>

        
<div2 n="56"><head>[schol. 56]</head>

          <p> PETIT ANTE ALIOS aut ‘ante alios petit’, aut ‘pulcher ante alios’.</p>
        </div2>

        
<div2 n="57"><head>[schol. 57]</head>

          <p> MIRO AMORE nova intemperantia.</p>
        </div2>

        
<div2 n="58"><head>[schol. 58]</head>

          <p> SED VARIIS propter apes, incendium, oraculum Fauni. PORTENTA signa quae sunt media:
            nam et bona et mala sunt portenta.</p>
        </div2>

        
<div2 n="59"><head>[schol. 59]</head>

          <p> LAVRVS ERAT Latinus post mortem fratris Lavini cum Lavinuum amplificaret, ab inventa
            lauro Laurolavinium id appellavit. IN PENETRALIBVS penetrale est omnis interior pars
            domus, licet sit intecta: unde laurum in penetralibus fuisse non mirum est.</p>
        </div2>

        
<div2 n="60"><head>[schol. 60]</head>

          <p> METV religione, quae nascitur per timorem.</p>
        </div2>

        
<div2 n="61"><head>[schol. 61]</head>

          <p> PRIMAS CVM C. ARCES ‘primas’ circa laurum scilicet: nam iam civitas fuerat.</p>
        </div2>

        
<div2 n="65"><head>[schol. 65]</head>

          <p> TRANS AETHERA aetherem pro aere posuit.</p>
        </div2>

        
<div2 n="66"><head>[schol. 66]</head>

          <p> OBSEDERE APICEM verbum obpugnationis est ‘obsedere’, quo usus est signate propter
            bellum futurum. PER MVTVA invicem: et est absolutum. Melissus qui de apibus scripsit ait
            «duobus pedibus se tenent et duobus alias sustinent».</p>
        </div2>

        
<div2 n="68"><head>[schol. 68]</head>

          <p> VATES divinus: per quam autem artem non dixit, nec nomen eius; sed datur intellegi
            coniecturis eum quibusdam futura dixisse.</p>
        </div2>

        
<div2 n="69"><head>[schol. 69]</head>

          <p> PARTES PETERE A. E. intellegimus ab infero mari apes venisse, unde et Troiani.
            ‘Partes’ autem ‘easdem’ summitates rerum petere dicit, sicut apes apicem lauri, per quam
            advenarum victoria enuntiatur.</p>
        </div2>

        
<div2 n="71"><head>[schol. 71]</head>

          <p> CASTIS piis. Et sciendum Latinum sacrificasse iuxta stante Lavinia.</p>
        </div2>

        
<div2 n="73"><head>[schol. 73]</head>

          <p> NEFAS absoluta parenthesis. Et est hypallage «comprendere crinibus ignem», cum ignis
            crines comprehendat.</p>
        </div2>

        
<div2 n="76"><head>[schol. 76]</head>

          <p> FVMIDA in fumo est causa lacrimarum.</p>
        </div2>

        
<div2 n="77"><head>[schol. 77]</head>

          <p> VVLCANVM SPARGERE incendium bellicum significat. His autem duobus hoc ab augurio
            distat Ascanii, fumo et aspersione flammarum.</p>
        </div2>

        
<div2 n="81"><head>[schol. 81]</head>

          <p> FAVNI Faunus <foreign xml:lang="grc">ἀπὸ τῆϛ φωνῆς</foreign> dictus, quod voce, non
            signis ostendit futura.</p>
        </div2>

        
<div2 n="82"><head>[schol. 82]</head>

          <p> LVCOSQVE in lucis. SVB ALBVNEA in Albunea. ALTA quia est in Tiburtinis altissimis
            montibus. Et Albunea dicta est ab aquae qualitate, quae in illo fonte est: unde etiam
            nonnulli ipsam Leucotheam volunt. Sciendum sane unum nomen esse fontis et silvae.</p>
        </div2>

        
<div2 n="84"><head>[schol. 84]</head>

          <p> SACRO FONTE nullus enim fons non sacer. MEPHITIN mephitis proprie est terrae putor,
            qui de aquis nascitur sulphuratis, et est in nemoribus gravior ex densitate silvarum.
            Alii Mephitin deum volunt Leucotheae conexum, sicut est Veneri Adonis, Dianae Virbius.
            Alii Mephitin Iunonem volunt, quam aërem esse constat. Novimus autem putorem non nisi ex
            corruptione aëris nasci, sicut etiam bonum odorem de aëre incorrupto, ut sit Mephitis
            dea odoris gravissimi, id est grave olentis.</p>
        </div2>

        
<div2 n="85"><head>[schol. 85]</head>

          <p> HINC ITALAE GENTES commendatio oraculi. OENOTRIA TELLVS proprie Sabinorum tractus.</p>
        </div2>

        
<div2 n="87"><head>[schol. 87]</head>

          <p> SVB NOCTE SILENTI per noctem silentem.</p>
        </div2>

        
<div2 n="88"><head>[schol. 88]</head>

          <p> INCVBVIT incubare dicuntur proprie hi qui dormiunt ad accipienda responsa: unde est
            «ille incubat Iovi», id est dormit in Capitolio, ut responsa possit accipere.</p>
        </div2>

        
<div2 n="90"><head>[schol. 90]</head>

          <p> VARIAS AVDIT VOCES scilicet propter multa simulacra. FRVITVR pascitur: quod de rebus
            tantum bonis dicimus.</p>
        </div2>

        
<div2 n="91"><head>[schol. 91]</head>

          <p> ACHERONTA ADFATVR AVERNIS potestates quae sunt in Acheronte, ad quem per Avernum
            venitur. Hoc autem ideo, quia Faunus infernus dicitur deus: et congrue; nam nihil est
            terra inferius, in qua habitat. Hinc est quod eum Horatius inducit nocentem, dicens
            «lenis incedas abeasque parvis aequus alumnis».</p>
        </div2>

        
<div2 n="92"><head>[schol. 92]</head>

          <p> PATER IPSE aut honoris est, aut pater Laviniae.</p>
        </div2>

        
<div2 n="93"><head>[schol. 93]</head>

          <p> CENTVM aut pro qualitate fortunae, unde et ‘rite’ dixit: aut finitum pro infinito
            posuit.</p>
        </div2>

        
<div2 n="94"><head>[schol. 94]</head>

          <p> TERGO pro tergoribus, id est coriis.</p>
        </div2>

        
<div2 n="97"><head>[schol. 97]</head>

          <p> THALAMIS NEV CREDE PARATIS propter Turnum.</p>
        </div2>

        
<div2 n="98"><head>[schol. 98]</head>

          <p> VENIENT melius ‘veniunt’, ut iam eos venire significet. GENERI plurali usus est pro
            singolari.</p>
        </div2>

        
<div2 n="99"><head>[schol. 99]</head>

          <p> A STIRPE stirpem cum de genere dicimus, tantum femininum est, cum de arbore et
            masculini generis <del>[et feminini]</del> invenitur, ut «sed stirpem Teucri nullo
            discrimine sacrum», contra Horatius hae ‹stirpes›: «stirpesque raptas
            et pecus et domos».</p>
        </div2>

        
<div2 n="100"><head>[schol. 100]</head>

          <p> SVB PEDIBVS sub imperio suo ac potestate.</p>
        </div2>

        
<div2 n="102"><head>[schol. 102]</head>

          <p> MONITVSQVE alibi monita dixit, ut «Carmentis Nymphae monita et deus auctor
            Apollo».</p>
        </div2>

        
<div2 n="103"><head>[schol. 103]</head>

          <p> NON IPSE SVO PREMIT O. L. quo a se repelleret generos.</p>
        </div2>

        
<div2 n="104"><head>[schol. 104]</head>

          <p> SED CIRCVM LATE VOLITANS tmesis est ‘circum’ ‘volitans’.</p>
        </div2>

        
<div2 n="109"><head>[schol. 109]</head>

          <p> ADOREA LIBA ador proprie est genus farris, liba autem sunt placentae de farre, melle
            et oleo, sacris aptae.</p>
        </div2>

        
<div2 n="110"><head>[schol. 110]</head>

          <p> SVBICIVNT subponunt in epularum locum. ILLE qui per harpyiam vaticinatus est, ut «quae
            Phoebo pater omnipotens».</p>
        </div2>

        
<div2 n="111"><head>[schol. 111]</head>

          <p> ET CEREALE SOLVM solum dicitur omne quod aliquid sustinet, unde de mari supra ait
            «subtrahiturque solum». Sic nunc paniceas mensas, id est epularum sustentaculum, solum
            vocavit.</p>
        </div2>

        
<div2 n="112"><head>[schol. 112]</head>

          <p> FORTE ALIIS abundat ‘forte’.</p>
        </div2>

        
<div2 n="115"><head>[schol. 115]</head>

          <p> FATALIS CRVSTI ad negotium respexit Aeneae, cui hic erat finis laborum. ‘Crustum’
            autem et ‘crusta’. Neutraliter dicimus de his quae comedi possunt: Horatius «ut pueris
            olim dant crustula blandi doctores», Iuvenalis «nos colaphum incutimus lambenti crustula
            servo». Feminino autem genere fragmenta dicimus, quae comesse non possumus, ut
            «concrescunt subitae currenti in flumine crustae». QVADRIS aut mensis: et est
            antonomasia, nam supra ‘orbem’ dixit: aut ‘quadris’ fragmentis accipimus, ut Iuvenalis
            «ut bona summa putes aliena vivere quadra».</p>
        </div2>

        
<div2 n="117"><head>[schol. 117]</head>

          <p> ADLVDENS aut vacat ‘ad’, et ludentem significat: aut certe ‘adludens’ ad responsi
            fidem verba componens. LABORVM FINEM scilicet maritimorum: nam in terra multa passurus
            est, ut ait sibylla «sed terrae graviora manent».</p>
        </div2>

        
<div2 n="118"><head>[schol. 118]</head>

          <p> PRIMAMQVE LOQVENTIS AB ORE E. P. hoc est, adhuc loquente Ascanio intellexit famem,
            quam fata praedixerant.</p>
        </div2>

        
<div2 n="119"><head>[schol. 119]</head>

          <p> NVMINE PRESSIT oraculi fide ab Heleno et Anchisa praedicti. ‘Pressit’ autem vocem
            Ascanii, quo posset ipse numina deprecari.</p>
        </div2>

        
<div2 n="120"><head>[schol. 120]</head>

          <p> FATIS MIHI DEBITA bona periphrasi est, ne ‘fatalis’ diceret, quod est medium: et in
            precibus nihil esse ambiguum debet.</p>
        </div2>

        
<div2 n="121"><head>[schol. 121]</head>

          <p> O FIDI Aeneae scilicet, non Troiae, quam nequivere servare.</p>
        </div2>

        
<div2 n="122"><head>[schol. 122]</head>

          <p> HIC DOMVS aut familia, ut «da propriam, Thymbraee, domum»: aut ordo est, hic est
            patria, hic domus; ante enim patria est, sic domus.</p>
        </div2>

        
<div2 n="125"><head>[schol. 125]</head>

          <p> ACCISIS undique consumptis. Et hoc est apud nos ‘am’, quod apud Graecos <foreign xml:lang="grc">
              ἀμφί</foreign>. Hinc est «amsancti valles», id est undique sancti.</p>
        </div2>

        
<div2 n="128"><head>[schol. 128]</head>

          <p> HAEC ERAT ILLA FAMES ac si diceret: hoc fuerat timendum periculum, quod pericula
            determinat.</p>
        </div2>

        
<div2 n="131"><head>[schol. 131]</head>

          <p> HABEANT habitant; hoc enim frequentativum est ab eo quod est habeo. VBI MOENIA GENTIS
            Laurolavinium significat.</p>
        </div2>

        
<div2 n="133"><head>[schol. 133]</head>

          <p> NVNC PATERAS L. ab eo quod continet id quod continetur.</p>
        </div2>

        
<div2 n="134"><head>[schol. 134]</head>

          <p> ANCHISEN GENITOREM bene Iovem et Anchisen, qui causa oraculi fuerunt. REPONITE MENSIS
            aut timore verborum Ascanii interrupta renovate: aut ‘reponite’ frequenter ponite, id
            est crebro bibite.</p>
        </div2>

        
<div2 n="135"><head>[schol. 135]</head>

          <p> TEMPORA RAMO IMPLICAT diebus festis ita epulabantur, id est coronati.</p>
        </div2>

        
<div2 n="136"><head>[schol. 136]</head>

          <p> GENIVMQVE LOCI Apollinem vult intellegi: in tutela enim eius tota fuerat regio, ut
            «quam pater i. p. c. c. a., ipse ferebatur Phoebo sacrasse Latinus». Aliter iniquum est
            si, cum omnes invocet, Apollinem praetermittat, praesertim cum Helenus dixerit
            «aderitque vocatus Apollo». PRIMAMQVE DEORVM quia ipsa est mater deorum.</p>
        </div2>

        
<div2 n="137"><head>[schol. 137]</head>

          <p> NYMPHASQVE ET ADHVC I. P. FLVMINA bonum ordinem sequitur: sic alibi «Nymphae,
            Laurentes Nymphae, genus amnibus unde est».</p>
        </div2>

        
<div2 n="138"><head>[schol. 138]</head>

          <p> NOCTEM NOCTISQVE O. SIGNA quae noctem sequuntur, ut nymphas flumina: invocat enim sibi
            coniuncta.</p>
        </div2>

        
<div2 n="139"><head>[schol. 139]</head>

          <p> PHRYGIAMQVE EX ORDINE aut ‘contigue’, quia Idaeum dixerat Iovem: aut certe ‘rite’, id
            est more sollemni.</p>
        </div2>

        
<div2 n="140"><head>[schol. 140]</head>

          <p> DVPLICES duos. CAELO autem Venerem. EREBO Anchisen.</p>
        </div2>

        
<div2 n="141"><head>[schol. 141]</head>

          <p> CAELO CLARVS AB ALTO in serenitate, quod est augurii; nam si caelo nubilis
              fur‹oris› causa est.</p>
        </div2>

        
<div2 n="142"><head>[schol. 142]</head>

          <p> RADIIS ET AVRO radiis aureis. ARDENTEM NVBEM alii fulmen nubem ardentem dicunt, ut
            Lucanus «atque ardens aëre solo», quos hoc loco secutus est. Alii fulmen dicunt aëris
            scissione ardentem rimam, quos alibi sequitur dicens «ignea rima micans percurrit lumine
            nimbos».</p>
        </div2>

        
<div2 n="146"><head>[schol. 146]</head>

          <p> CERTATIM INSTAVRANT EPVLAS id est «et vina reponite mensis».</p>
        </div2>

        
<div2 n="147"><head>[schol. 147]</head>

          <p> VINA CORONANT pro ‘pateras’. MAGNO autem OMINE caelesti dicit: alibi «nam te maioribus
            ire per altum auspiciis manifesta fides».</p>
        </div2>

        
<div2 n="150"><head>[schol. 150]</head>

          <p> HAEC FONTIS STAGNA NVMICI ista iam ab incolis discuntur. Quod autem ait ‘stagna’ verum
            est: nam Numicus ingens ante fluvius fuit, in quo repertum est cadaver Aeneae et
            consecratum. Post paulatim decrescens in fontem redactus est, qui et ipse siccatus est
            sacris interceptus: Vestae enim libari non nisi de hoc fluvio licebat.</p>
        </div2>

        
<div2 n="152"><head>[schol. 152]</head>

          <p> ORDINE AB OMNI ex omni qualitate dignitatum: quod apud Romanos in legatione mittenda
            hodieque servatur.</p>
        </div2>

        
<div2 n="153"><head>[schol. 153]</head>

          <p> AVGVSTA AD MOENIA augurio consecrata. Hinc paulo post illud est «tectum augustum,
            ingens». Et nisi in augusto loco consilium senatus habere non poterat: unde templum
            Vestae non fuit augurio consecratum, ne illuc conveniret senatus, ubi erant virgines;
            nam haec fuerat regia Numae Pompilii: ad atrium autem Vestae conveniebat, quod a templo
            remotum fuerat.</p>
        </div2>

        
<div2 n="157"><head>[schol. 157]</head>

          <p> FOSSA sulco. Et sunt ista reciproca; nam et sulcum ponit pro fossa, ut «ausim vel
            tenui sulco committere vitem», id est fossa.</p>
        </div2>

        
<div2 n="158"><head>[schol. 158]</head>

          <p> MOLITVRQVE LOCVM praeparat. PRIMASQVE IN LITORE SEDES ideo ‘primas’, quia imperium
            translaturus est Lavinium. Et sciendum civitatem, quam primo fecit Aeneas, Troiam dictam
            secundum Catonem et Livium: quod et ipse dicit «nec te Troia capit».</p>
        </div2>

        
<div2 n="159"><head>[schol. 159]</head>

          <p> CASTRORVM IN MOREM brevem scilicet. PINNIS ATQVE AGGERE muro, in quo pinnae sunt. Et
            est synecdoche. ‘Aggere’ autem fossa.</p>
        </div2>

        
<div2 n="160"><head>[schol. 160]</head>

          <p> IAMQVE ITER EMENSI TVRRES ET T. L. hypermetrus versus.</p>
        </div2>

        
<div2 n="161"><head>[schol. 161]</head>

          <p> MVROQVE SVBIBANT alibi per accusativum, ut «Aeneae subiit mucronem ipsumque morantem
            sustinuit». Et hoc secundum naturam est, nam ‘it sub mucronem’ dicimus: per dativum enim
            figuratum est.</p>
        </div2>

        
<div2 n="162"><head>[schol. 162]</head>

          <p> PVERI ET PRIMAEVO FLORE IVVENTVS bene Romanae militiae exprimit morem; nam post
            pubertatem armis exercebantur et sexto decimo anno militabant, quo etiam solo sub
            custodibus agebant. Nec est contrarium «longa populos in pace regebat»: nam licet in
            pace essent, exercitium tamen vigebat armorum.</p>
        </div2>

        
<div2 n="163"><head>[schol. 163]</head>

          <p> DOMITANTQVE IN P. CVRRVS equos sub curribus.</p>
        </div2>

        
<div2 n="164"><head>[schol. 164]</head>

          <p> ACRES ARCVS fortes. Et est <foreign xml:lang="grc">κατάχρησις</foreign>: nam acrimonia
            mentis est. LENTA mollia.</p>
        </div2>

        
<div2 n="165"><head>[schol. 165]</head>

          <p> ICTV iaculatione.</p>
        </div2>

        
<div2 n="167"><head>[schol. 167]</head>

          <p> INGENTES ex stupore nuntii laus ostenditur Troianorum. Et bene novitatis ostendit
            opinionem: ingentes enim esse quos primum videmus opinamur. REPORTAT aut ‘re’ vacat, aut
            ‘re’ pro ‘ad’ posuit, ut sit ‘adportat’.</p>
        </div2>

        
<div2 n="168"><head>[schol. 168]</head>

          <p> INTRA TECTA VOCARI dissentit hoc loco a Romana consuetudine. Nam legati si quando
            incogniti venire nuntiarentur, primo quid vellent ab exploratoribus requirebatur, post
            ad eos egrediebantur magistratus minores, et tunc demum senatus extra pomeria postulata
            noscebat, et ita si visum fuisset admittebantur. Sed hoc Vergilius non sine ratione
            praetermisit: Latinum namque memorem vult esse responsi et avidum satis ad externos
            videndos, per quos ei promittebatur felicitas.</p>
        </div2>

        
<div2 n="169"><head>[schol. 169]</head>

          <p> SOLIO MEDIVS CONSEDIT solium est ut diximus supra veluti armarium de uno ligno factum
            ad regum tutelam, secundum alios a soliditate dictum, secundum Asprum per antistoechon,
            quasi sodium a sedendo: nam et sella quasi sedda dicta est. </p>
        </div2>

        
<div2 n="170"><head>[schol. 170]</head>

          <p> TECTVM AVGVSTVM INGENS domum, quam in Palatio diximus ab Augusto factam, per transitum
            laudat: quam quasi in Laurolavinio fuisse commemorat.</p>
        </div2>

        
<div2 n="172"><head>[schol. 172]</head>

          <p> HORRENDVM venerandum, non quod horrori sit.</p>
        </div2>

        
<div2 n="173"><head>[schol. 173]</head>

          <p> HIC SCEPTRA ACCIPERE hoc in Palatio fiebat.</p>
        </div2>

        
<div2 n="174"><head>[schol. 174]</head>

          <p> CVRIA TEMPLVM quia, ut diximus, curia non erat nisi in augurato loco.</p>
        </div2>

        
<div2 n="175"><head>[schol. 175]</head>

          <p> ARIETE CAESO hoc sacrificium in ianua Palatii fiebat festis diebus.</p>
        </div2>

        
<div2 n="176"><head>[schol. 176]</head>

          <p> PERPETVIS MENSIS longis, ad ordinem exaequatis sedentum: maiores enim nostri sedentes
            epulabantur, quem morem a Laconibus habuerunt et Cretensibus, ut Varro docet in libris
            de gente populi Romani, in quibus dicit quid a quaque gente transtulerit per
            imitationem.</p>
        </div2>

        
<div2 n="177"><head>[schol. 177]</head>

          <p> EX ORDINE prout sibi successerant.</p>
        </div2>

        
<div2 n="178"><head>[schol. 178]</head>

          <p> E CEDRO quod lignum non facile vetustate consumitur. Vnde est cedria, quae chartam
            reservat: hinc est illud «et cedro digna locuti».</p>
        </div2>

        
<div2 n="179"><head>[schol. 179]</head>

          <p> VITISATOR non inventor vitis, sed qui vitis genus demonstravit Italis populis. SVB
            IMAGINE FALCEM aut statuae exprimit gestum, ut dicat: ita tenebat falcem, ut eam sub
            vultu haberet; aut ‘sub imagine’ sub theca dicit, quae similis falcis est.</p>
        </div2>

        
<div2 n="180"><head>[schol. 180]</head>

          <p> SATVRNVSQVE SENEX antiqui reges nomina sibi plerumque vindicabant deorum. Ergo
            Saturnus rex fuit Italiae: nam et supra ait «veterum effigies ex ordine avorum» et
            infert «aliique ex ordine reges». Hinc est quod apud Cretam esse dicitur Iovis
            sepulcrum. Gabalus etiam, Romanus imperator, Solem se dici voluit: nam Heliogabalus
            dictus est.</p>
        </div2>

        
<div2 n="181"><head>[schol. 181]</head>

          <p> AB ORIGINE pro ‘Aboriginum reges’, sed est metro prohibitus.</p>
        </div2>

        
<div2 n="182"><head>[schol. 182]</head>

          <p> PVGNANDO VVLNERA PASSI pugnando quasi reges.</p>
        </div2>

        
<div2 n="183"><head>[schol. 183]</head>

          <p> SACRIS IN POSTIBVS ubi spolia consecrabantur.</p>
        </div2>

        
<div2 n="184"><head>[schol. 184]</head>

          <p> CAPTIVI pro ‘captivorum’: nota figura est.</p>
        </div2>

        
<div2 n="185"><head>[schol. 185]</head>

          <p> CRISTAE galeae: a parte totum posuit.</p>
        </div2>

        
<div2 n="186"><head>[schol. 186]</head>

          <p> EREPTAQVE R. CARINIS bene de omni genere proeliorum spolia illic fuisse
            demonstrat.</p>
        </div2>

        
<div2 n="187"><head>[schol. 187]</head>

          <p> QVIRINALI LITVO lituus est incurvus augurum baculum, quo utebantur ad designanda caeli
            spatia, nam manu non licebat. Quirinalem autem ex persona sua dixit, qualem postea
            Quirinus habuit: nam tunc adhuc non fuerat Romulus.</p>
        </div2>

        
<div2 n="188"><head>[schol. 188]</head>

          <p> SVCCINCTVS TRABEA toga est augurum de cocco et purpura. ANCILE scutum breve. Regnante
            Numa e caelo huius modi scutum lapsum est, et data responsa sunt, illic fore summam
            imperii, ubi illud esset. Quod ne aliquando posset auferri aut ab hoste cognosci, per
            Mamurium fabrum multa similia fecerunt: cui et diem consecrarunt, quo pellem virgis
            feriunt ad artis similitudinem. Dicimus autem ‘hoc ancile’ et ‘haec ancilia’,
            ‘anciliorum’ vero usurpavit Horatius dicens «anciliorum et nominis et togae
            oblitus».</p>
        </div2>

        
<div2 n="190"><head>[schol. 190]</head>

          <p> AVREA CONIVNX nam aliter versus non stat. Et ‘aurea’ per ironiam dixit: ‘coniunx’ vero
            non quae erat, sed quae esse cupiebat, ut «quos ego sim totiens iam dedignata maritos».
            Fabula talis est. Picum amavit Pomona, pomorum dea, et eius volentis est sortita
            coniugium. Postea Circe, cum eum amaret et sperneretur, irata eum in avem, picum
            Martium, convertit: nam altera est pica. Hoc autem ideo fingitur, quia augur fuit et
            domi habuit picum, per quem futura noscebat: quod pontificales indicant libri. Bene
            autem supra ei lituum dedit, quod est augurum proprium: nam ancile et trabea communia
            sunt cum Diali vel Martiali sacerdotibus.</p>
        </div2>

        
<div2 n="194"><head>[schol. 194]</head>

          <p> PLACIDO PRIOR EDIDIT ORE bene ‘placido’; legatorum enim fuerat ut ipsi ante
            loquerentur: sic in secundo «ultro flens ipse videbar».</p>
        </div2>

        
<div2 n="195"><head>[schol. 195]</head>

          <p> DICITE DARDANIDAE aut ex veste eos Troianos esse cognoscit, quae erat propria gentium
            singularum; aut <foreign xml:lang="grc">κατὰ τὸ σιωπώμενον</foreign> intellegimus famam,
            quae eos venire nuntiaverat, eandem etiam Troianos esse dixisse: unde infert «auditique
            advertitis aequore cursum». ‘Dardanidae’ autem, ac si diceret ‘o cognati’.</p>
        </div2>

        
<div2 n="197"><head>[schol. 197]</head>

          <p>
            ‹QVID PETITIS› SIVE ERRORE VIAE SEV TEMPESTATIBVS ACTI duo quaerit:
            si voluntate venistis, quid petitis? Si necessitate, tempestas vos an error advexit?</p>
        </div2>

        
<div2 n="198"><head>[schol. 198]</head>

          <p> VADA CAERVLA caerulum est viride cum nigro, ut est mare.</p>
        </div2>

        
<div2 n="200"><head>[schol. 200]</head>

          <p> QVALIA MVLTA ad duo respexit, errorem et necessitatem.</p>
        </div2>

        
<div2 n="201"><head>[schol. 201]</head>

          <p> PORTVQVE SEDETIS ante enim pro portu erat exitus fluminis.</p>
        </div2>

        
<div2 n="202"><head>[schol. 202]</head>

          <p> NE FVGITE ne fugiatis, ne ignoretis.</p>
        </div2>

        
<div2 n="203"><head>[schol. 203]</head>

          <p> SATVRNI GENTEM laus generis.</p>
        </div2>

        
<div2 n="204"><head>[schol. 204]</head>

          <p> SPONTE SVA V. D. S. M. T. Xenocratis est hoc: qui cum primus philosophiae scolam
            aperuisset, quod ante eum in porticibus autem ambulantes philosophi tractarent, et
            interrogatus esset, quid praestare posset discipulis suis, respondit, ut id voluntate
            faciant quod alii iure coguntur. VETERIS antiqui, ac si diceret, aurei saeculi imagine
            vivimus.</p>
        </div2>

        
<div2 n="205"><head>[schol. 205]</head>

          <p> FAMA EST OBSCVRIOR quae ni esset, etiam vos sciretis.</p>
        </div2>

        
<div2 n="206"><head>[schol. 206]</head>

          <p> AVRVNCOS ITA FERRE SENES apud veteres historiae hoc genus fuit, ut maiores natu ante
            acta posteris indicarent: quod hic indicat locus, Lucanus apertius, cum esset de Antaeo
            narraturus, ait «cognita per multos docuit rudis incola patres». Quia adhuc nec annales
            erant nec historiae. Aurunci vero Italiae populi antiquissimi fuerunt. ‘Ferre’ autem
            quasi cum ostentatione iactare.</p>
        </div2>

        
<div2 n="207"><head>[schol. 207]</head>

          <p> DARDANVS Iuppiter cum Electra, Atlantis filia, Corythi regis Italiae uxore, concubuit.
            sed ex Iovis semine natus est Dardanus, ex Corythi Iasius. Dardanus profectus ad
            Phrygiam, Ilium condidit, Iasius vero Thraciam tenuit, ubi est Samos, quam hic
            Samothraciam nominavit: nam Iunonis alia est Samos insula, quamquam civitas Thraciae,
            quae est in Cephallenia, Same dicatur. Vnde postea cum responsum esset «antiquam
            exquirite matrem» et Aeneas Italiam peteret, de Thracia Samothracas deos sustulit et
            secum pertulit propter originem matris. IDAEAS PHRYGIAE PENETRAVIT AD VRBES quia erat et
            Cretae, addidit ‘Phrygiae’ ad discretionem.</p>
        </div2>

        
<div2 n="209"><head>[schol. 209]</head>

          <p> CORYTHI oppidum et mons dicta a rege, patre Dardani.</p>
        </div2>

        
<div2 n="211"><head>[schol. 211]</head>

          <p> ADDIT auget, adiectione scilicet numinis sui.</p>
        </div2>

        
<div2 n="212"><head>[schol. 212]</head>

          <p> VOCE SECVTVS plerumque enim consentimus et taciti.</p>
        </div2>

        
<div2 n="213"><head>[schol. 213]</head>

          <p> REX conciliatio ab honore, inde a genere.</p>
        </div2>

        
<div2 n="214"><head>[schol. 214]</head>

          <p> SVCCEDERE TERRIS ut «succedoque oneri».</p>
        </div2>

        
<div2 n="215"><head>[schol. 215]</head>

          <p> NEC SIDVS aspectus siderum: nam tempestatem supra dixit. Nec est bis idem positum.</p>
        </div2>

        
<div2 n="217"><head>[schol. 217]</head>

          <p> VRBEM ADFERIMVR ad urbem ferimur.</p>
        </div2>

        
<div2 n="218"><head>[schol. 218]</head>

          <p> EXTREMO VENIENS id est ‘primo’: nam alias ‘rediens’ diceret, non ‘veniens’.</p>
        </div2>

        
<div2 n="220"><head>[schol. 220]</head>

          <p> DARDANA PVBES GAVDET AVO generis origine: nam avus non est Troianorum Iuppiter, sed
            Aeneae per Venerem.</p>
        </div2>

        
<div2 n="222"><head>[schol. 222]</head>

          <p> QVANTA PER IDAEOS ad illud respondit ‘auditique advertitis aequore cursum’, non mirum
            est audisse, ea quae universus orbis agnovit.</p>
        </div2>

        
<div2 n="223"><head>[schol. 223]</head>

          <p> TEMPESTAS vis bellorum. ACTVS conlisus.</p>
        </div2>

        
<div2 n="224"><head>[schol. 224]</head>

          <p> FATIS per transitum et Troianos eximit culpa et Graecorum deterit laudem.</p>
        </div2>

        
<div2 n="225"><head>[schol. 225]</head>

          <p> TELLVS EXTREMA ut est Britanniae et omnium insularum Oceani. REFVSO autem refluo, ut
            Lucanus indicat. Et est hoc Homeri.</p>
        </div2>

        
<div2 n="226"><head>[schol. 226]</head>

          <p> ET SI QVEM EXTENTA PLAGARVM QVATTVOR audierunt etiam illi qui separantur zona ea, quae
            est in medio quattuor, id est fervens. Significat autem antipodas.</p>
        </div2>

        
<div2 n="227"><head>[schol. 227]</head>

          <p> INIQVI ardentis.</p>
        </div2>

        
<div2 n="228"><head>[schol. 228]</head>

          <p> DILVVIO EX ILLO ex illa vastitate. Alii hic distingunt et mutant sensum; ut sit: quos
            dirimit plaga solis ardentis ex quo mundus est constitutus, hoc est ex quo chaos esse
            desiit post illud diluvium.</p>
        </div2>

        
<div2 n="229"><head>[schol. 229]</head>

          <p> DIS SEDEM EXIGVAM PATRIIS pia et verecunda petitio. LITVSQVE R. INNOCVVM non quod
            nulli noceat, sed quo vindicato nulli possit noceri. Aliter serpentes innocuas
            dicimus.</p>
        </div2>

        
<div2 n="230"><head>[schol. 230]</head>

          <p> CVNCTIS VNDAMQVE A. P. ista enim communia sunt.</p>
        </div2>

        
<div2 n="231"><head>[schol. 231]</head>

          <p> INDECORES decus decoris facit, sicut ‘pecus pecoris’, nemus nemoris’ ‘o’ in genetivo
            correptum est: omnia enim in ‘us’ exeuntia neutra in genetivo singulari paenultimam
            corripiunt, excepto ‘pelagus’, quod Graecum est: unde et ‘vulgeris’ dicitur secundum
            regulam, licet de hoc nomine aliud auctoritati placuerit. Decor vero decoris facit,
            paenultima in genetivo producta: omnia enim in ‘or’ exeuntia in genetivo producuntur,
            exceptis quinque ‘arbor marmor memor inmemor aequor’. Vnde quaeritur ‘indecores’ a quo
            sit nominativo: ab eo quod est ‘indecus’ non potest venire, quia lectum non est et quia
            ‘decus’ neutrum regit genus, non masculinum. Restat ut dicamus ab eo quod est ‘hic
            decor’, venire ‘indecores’, nam et lectum est. Sed decor decoris facit producta
            paenultima, quam Vergilius corripuit. Ergo aut systole est, aut certe dicimus huius
            nominis nominativum non inveniri, sicut in multis nominibus fit: quod et melius est, nam
            systole sine exemplo fieri non debet. Verecunde autem hoc dicit, sua coniunctione etiam
            ornari Italos.</p>
        </div2>

        
<div2 n="232"><head>[schol. 232]</head>

          <p> ABOLESCET abolebitur.</p>
        </div2>

        
<div2 n="233"><head>[schol. 233]</head>

          <p> TROIAM id est Troianos.</p>
        </div2>

        
<div2 n="234"><head>[schol. 234]</head>

          <p> FATA PER AENEAE IVRO quae iam novit Latinus, oraculo scilicet Fauni, per quod audiit
            «externi venient generi».</p>
        </div2>

        
<div2 n="235"><head>[schol. 235]</head>

          <p> SIVE FIDE S. Q. B. EST E. ET A. in his enim dextera comprobatur, fide et virtute.</p>
        </div2>

        
<div2 n="237"><head>[schol. 237]</head>

          <p> VITTAS quae pendebant in ramo religatae: alibi «et vitta comptos voluit praetendere
            ramos».</p>
        </div2>

        
<div2 n="241"><head>[schol. 241]</head>

          <p> HVC REPETIT scilicet Dardanus, id est Aeneas, qui et Dardanus, ut diximus supra,
            vocabatur. Et bene ‘repetit’, non ‘petit’, quasi ad sua. INGENTIBVS Deliis, quae magna
            constat fuisse.</p>
        </div2>

        
<div2 n="243"><head>[schol. 243]</head>

          <p> FORTVNAE PARVA PRIORIS bene medium tenuit: nam ne laudare videretur, ait ‘parva’, ne
            deformaret, nam durum est aliquid ab infelicibus accipere, ait ‘fortunae prioris’.</p>
        </div2>

        
<div2 n="245"><head>[schol. 245]</head>

          <p> HOC PATER ANCHISES AVRO LIBABAT AD ARAS pateram significat.</p>
        </div2>

        
<div2 n="246"><head>[schol. 246]</head>

          <p> HOC PRIAMI GESTAMEN ERAT diadema dicit: nam sceptrum paulo post dicturus est.</p>
        </div2>

        
<div2 n="247"><head>[schol. 247]</head>

          <p> SACERQVE TIARAS pilleum Phrygium dicit. Et sciendum ‘hic tiaras’ per usurpationem
            dictum, nam ‘haec tiara’ dicitur: melius ergo Iuvenalis «et Phrygia vestitur bucca
            tiara».</p>
        </div2>

        
<div2 n="250"><head>[schol. 250]</head>

          <p> OBTVTV TENET ORA ordo est: Latinus defixa tenet ora et obtutu tenet, id est intuitu
            solo haeret inmobilis.</p>
        </div2>

        
<div2 n="251"><head>[schol. 251]</head>

          <p> INTENTOS VOLVENS OCVLOS cogitantis est gestus: sic de Boccho Sallustius «vultu et
            oculis pariter atque animo variis».</p>
        </div2>

        
<div2 n="252"><head>[schol. 252]</head>

          <p> PVRPVRA REGEM P. M. ideo non movebat purpura Latinum quia rex erat. Et in purpura est
            ‘Iliadum labor’.</p>
        </div2>

        
<div2 n="256"><head>[schol. 256]</head>

          <p> PORTENDI porro tendi, praedici, significari.</p>
        </div2>

        
<div2 n="257"><head>[schol. 257]</head>

          <p> PARIBVS AVSPICIIS pari potestate. Et tractum est ex comitiis, ut diximus supra.</p>
        </div2>

        
<div2 n="259"><head>[schol. 259]</head>

          <p> DI NOSTRA INCEPTA SECVNDENT secundum antiquam consuetudinem locuturus de publicis
            rebus, id est de pace et regiis nuptiis, facit ante deorum commemorationem, sicut etiam
            in Catonis orationibus legimus. Hinc est in divinatione «si quid ex aliqua vetere
            oratione Iovem ego optimum maximum». Ipse etiam Vergilius «praefatus divos solio rex
            infit ab alto».</p>
        </div2>

        
<div2 n="260"><head>[schol. 260]</head>

          <p> AVGVRIVM propter ea quae dicta sunt supra. QVOD OPTAS id est pax.</p>
        </div2>

        
<div2 n="261"><head>[schol. 261]</head>

          <p> NEC SPERNO quia dixerat «fortunae parva prioris». Et est figura litotes, id est
            libenter accipio.</p>
        </div2>

        
<div2 n="262"><head>[schol. 262]</head>

          <p> VBER AGRI ubertas: alibi «pecorique et vitibus almis aptius uber erit». Et est maior
            petitione promissio: nam illi tantum litus petierant.</p>
        </div2>

        
<div2 n="266"><head>[schol. 266]</head>

          <p> PACIS ERIT foederis: ab eo quod sequitur id quod praecedit. TYRANNI graece dixit, id
            est regis, nam apud eos regis et tyranni nulla discretio est: licet apud nos incubator
            imperii tyrannus dicatur. Sane apud Graecos hic et haec <foreign xml:lang="grc">
              τύραννος</foreign> declinatur.</p>
        </div2>

        
<div2 n="268"><head>[schol. 268]</head>

          <p> EST MIHI NATA male multi arguunt Vergilium quod Latinum induxit ultro filiam
            pollicentem, nec oraculum considerantes, quia Italo penitus dari non poterat, nec Aeneae
            meritum, quem decebat rogari. Nam antiquis semper mos fuit meliores generos rogare:
            Terentius «hac fama inpulsus Chremes ultro ad me venit, unicam gnatam suam». Hesiodus
            etiam <foreign xml:lang="grc">περὶ γυναικῶν</foreign> inducit multas heroidas optasse
            nuptias virorum fortium.</p>
        </div2>

        
<div2 n="269"><head>[schol. 269]</head>

          <p> SORTES abusive pro oraculis posuit; nam sortes ducuntur, hic autem a Fauno oraculum,
            non sortes acceperat. PLVRIMA CAELO MONSTRA aut per augmentum dixit, aut etiam alia visa
            significat: nam duo plurima non sunt.</p>
        </div2>

        
<div2 n="271"><head>[schol. 271]</head>

          <p> HOC LATIO RESTARE CANVNT hoc Italiam manere significant: nam sic dicimus ‘hoc mihi
            restat’, id est ‘manet me illa res’.</p>
        </div2>

        
<div2 n="273"><head>[schol. 273]</head>

          <p> MENS AVGVRAT ‘auguro’ dicimus secundum Plinium, cum praesagio mentis futura
            colligimus, ‘auguror’ vero tunc, cum futura veris captamus auguriis.</p>
        </div2>

        
<div2 n="274"><head>[schol. 274]</head>

          <p> NVMERO OMNI de trecentis. Et perite; nam in legione non nisi trecenti equites erant:
            quae habebat sex milia virorum, per quod ostendit unam habuisse legionem Latinum: item
            alio loco «tercentum, scutati omnes, Vulcente magistro».</p>
        </div2>

        
<div2 n="275"><head>[schol. 275]</head>

          <p> IN PRAESEPIBVS ALTIS multa non propter se, sed propter aliud dicuntur: nam per
            praesepia alta equorum magnitudo monstratur, ut Homerus <foreign xml:lang="grc">
              βαθύπεπλος Ἑλένη</foreign>, id est longa per longas vestes.</p>
        </div2>

        
<div2 n="276"><head>[schol. 276]</head>

          <p> ORDINE pro meritis singulorum.</p>
        </div2>

        
<div2 n="277"><head>[schol. 277]</head>

          <p> TAPETIS tertio declinatur hoc nomen: hoc ‘tapetum’ huius ‘tapeti’, ut ‘templum
            templi’, unde est ‘his tapetis' hoc loco: item ‘hoc tapete’, ut ‘sedile sedilis’, unde
            est «qui forte tapetibus altis exstructus». Declinatur et graece <foreign xml:lang="grc">
              ὁ τάπης τοῦ τάπητος</foreign>, unde est «pulchrosque tapetas» <foreign xml:lang="grc">
              τοὺς τάπητας</foreign>.</p>
        </div2>

        
<div2 n="278"><head>[schol. 278]</head>

          <p> DEMISSA MONILIA PENDENT suspendenda pronuntiatio est, ut crescat ambitus: nam monilia
            non nisi in hominibus dicimus, quae nunc ad laudem pro phaleris posuit.</p>
        </div2>

        
<div2 n="282"><head>[schol. 282]</head>

          <p> PATRI QVOS DAEDALA CIRCE ingeniosa. Et hoc fingit eam fecisse. Tractum autem est de
            Homero, qui tales equos habuisse inducit Anchisen. Et bene est compositum propter illud
            quod supra ait «Troiaeve opulentia deerit», ut Troianis nihil de prisca rerum copia
            deesse videatur. GENTE autem abusive dixit de equis cum gens hominum sit.</p>
        </div2>

        
<div2 n="283"><head>[schol. 283]</head>

          <p> NOTHOS materno ignobiles genere. Est autem nomen hoc Graecum, nam in latinitate
            deficit.</p>
        </div2>

        
<div2 n="284"><head>[schol. 284]</head>

          <p> DICTIS DONISQVE LATINI equis et pacis nuptiarumque promissione.</p>
        </div2>

        
<div2 n="286"><head>[schol. 286]</head>

          <p> INACHIIS SESE REFEREBAT AB ARGIS bene ‘Inachiis’; non enim una est Argos. Fuit namque
            et in Italia, quam Diomedes condidit, quae primo Argi, post Argyrippa, post Arpi dicta
            est. Fuit et in Thessalia: Lucanus «ubi nobile quondam nunc super Argos arat». Fuit et
            haud longe ab Athenis, quod a siti Argos Dipsion dictum est. Apud quos erat magna
            societas inter eos scilicet qui uno puteo utebantur: unde et fratrias dixerunt <foreign xml:lang="grc">
              ἀπὸ τοῦ φρέατος</foreign>, quas tribus vocamus. Et notandum quod, ubi
            bonus sequitur eventus Troianos, Iuno longe fuisse inducitur: et congrue, quasi numen
            inimicum, quod praesens posset nocere.</p>
        </div2>

        
<div2 n="287"><head>[schol. 287]</head>

          <p> AVRASQVE INVECTA TENEBAT per elementum suum ibat.</p>
        </div2>

        
<div2 n="289"><head>[schol. 289]</head>

          <p> ABVSQVE ‘abusque’ et ‘adusque’ usurpative dicimus: praepositio enim nec adverbio
            iungitur nec praepositioni, ‘usque’ autem aut praepositio est aut adverbium.</p>
        </div2>

        
<div2 n="290"><head>[schol. 290]</head>

          <p> IAM FIDERE TERRAE dativo, aliter non, ut «fidere nocti».</p>
        </div2>

        
<div2 n="291"><head>[schol. 291]</head>

          <p> STETIT quod solet esse cogitantum.</p>
        </div2>

        
<div2 n="293"><head>[schol. 293]</head>

          <p> FATIS voluntatibus.</p>
        </div2>

        
<div2 n="295"><head>[schol. 295]</head>

          <p> CAPTI POTVERE CAPI cum felle dictum est: nam si hoc removeas, erit oxymorum. Dicit
            autem omnia quae contigerunt, non videri contigisse, quia non obfuerunt. ‘Capti’ autem
            ‘capi’ sic dixit, ut Cicero «ut in uberrima Siciliae parte Siciliam quaereremus».</p>
        </div2>

        
<div2 n="297"><head>[schol. 297]</head>

          <p> AT CREDO MEA NVMINA T. id est nec fatigata destiti, nec satiata requievi.</p>
        </div2>

        
<div2 n="299"><head>[schol. 299]</head>

          <p> PATRIA EXCVSSOS satis signate locutus est.</p>
        </div2>

        
<div2 n="300"><head>[schol. 300]</head>

          <p> ME OPPONERE plus est, quam si diceret tempestates. ‘Me’ autem per physiologiam imbres,
            tonitrua, tempestates.</p>
        </div2>

        
<div2 n="302"><head>[schol. 302]</head>

          <p> AVT SCYLLA MIHI bene ‘mihi’, ac si diceret: etiam quae per suam naturam solent nocere,
            me rogante non potuerunt obesse Troianis.</p>
        </div2>

        
<div2 n="303"><head>[schol. 303]</head>

          <p> CONDVNTVR THTBRIDIS ALVEO ‘condi’ proprie dicuntur qui sibi statuunt civitatem.
            ‘Conduntur’ ergo sedem stabilem locant: Sallustius «pestem conditos orbis terrarum». Et
            sunt verba propria, quae nulla ratione mutantur, nam ut sacerdotes creari, virgines capi
            dicimus. Ita condi dicuntur qui statuunt civitatem.</p>
        </div2>

        
<div2 n="304"><head>[schol. 304]</head>

          <p> PELAGI propter illud «sed terrae graviora manent». MARS PERDERE GENTEM bene hoc loco
            vastationis et belli quaerit exemplum, dicens Mars potuit illam delere gentem item illam
            Diana, sicut in primo naufragii. Pirithous, Lapitharum rex, cum uxorem duceret, vicinos
            populos Centauros etiam sibi cognatos, et deos omnes excepto Marte ad convivium
            convocavit: unde numen iratum inmisit furorem, quo Centauri et Lapithae in bella
            venerunt.</p>
        </div2>

        
<div2 n="306"><head>[schol. 306]</head>

          <p> ANTIQVAM G. C. DIANAE Oeneus, Calydonis rex, de primitiis omnibus numinibus
            sacrificavit, excepta Diana: quae irata aprum inmisit, qui cuncta vastabat, donec a
            Meleagro occideretur. ‘Concessit’ autem ideo dixit, ut ostenderet minora numina, nisi
            impetraverint, nocere non posse: Statius de Venere «infandum natae concessit
            honorem».</p>
        </div2>

        
<div2 n="307"><head>[schol. 307]</head>

          <p> QVOD SCELVS AVT LAPITHIS TANTVM AVT CALYDONE MERENTE haec est vera lectio, sic et
            sensus procedit, ut uterque ablativus sit: nam si ‘Calydona’ legas, vitium erit nec
            sensus procedet. ‘Scelus’ autem pro poena posuit, ab eo quod praecedit id quod sequitur,
            ut «scelus expendisse merentem».</p>
        </div2>

        
<div2 n="309"><head>[schol. 309]</head>

          <p> INFELIX id est nocens, ut contra «sis felix», id est propitia, sicut diximus
            supra.</p>
        </div2>

        
<div2 n="311"><head>[schol. 311]</head>

          <p> INPLORARE QVOD VSQVAM EST ac si diceret, etiam humilia. Quod autem Iuno ubique alieno
            uti introducitur auxilio, physicum est: natura enim aeris per se nihil facit, nisi
            aliena coniunctione, ventorum scilicet, qui creant nubes et pluvias.</p>
        </div2>

        
<div2 n="315"><head>[schol. 315]</head>

          <p> ATQVE MORAS TANTIS L. A. R. ostendit deos fata posse tardare, non penitus tollere, ut
            «decemque alios Priamum superesse per annos». Quae autem dicit etiam a Creusa dicta
            sunt, ut «regnumque et regia coniunx parta tibi».</p>
        </div2>

        
<div2 n="318"><head>[schol. 318]</head>

          <p> SANGVINE TROIANO ET R. D. V. ambitiosae execrationes.</p>
        </div2>

        
<div2 n="319"><head>[schol. 319]</head>

          <p> NEC FACE TANTVM tantummodo.</p>
        </div2>

        
<div2 n="320"><head>[schol. 320]</head>

          <p> CISSEIS regina Hecuba filia secundum Euripidem Cissei, quem Ennius, Pacuvius et
            Vergilius sequuntur: nam Homerus Dymantis dicit. Haec se facem parere vidit et Parin
            creavit, qui causa fuit incendii. Ergo nunc hoc dicit, talis erit Veneri partus suus:
            nam sicut per Parin Troia incensa est, sic per Aenean reliquiae Troianorum. Conparatio
            autem iniuriosa: nam Veneri Hecubam, Parin Aeneae, Helenam Laviniae conparat. IVGALES
            coniugales, matrimonio conceptos.</p>
        </div2>

        
<div2 n="321"><head>[schol. 321]</head>

          <p> IDEM talis, similis.</p>
        </div2>

        
<div2 n="322"><head>[schol. 322]</head>

          <p> FVNESTAEQVE I. R. I. P. TAEDAE sic taedae recidivae, ut Pergama.</p>
        </div2>

        
<div2 n="324"><head>[schol. 324]</head>

          <p> LVCTIFICAM ALLECTO Graecus accusativus. Huius autem declinationis tres casus
            usurpamus, nominativum genetivum accusativum ut Allecto Allectus Allecto.</p>
        </div2>

        
<div2 n="327"><head>[schol. 327]</head>

          <p> IPSE PATER venerationis est ‘pater’: nam Furiae Noctis et Acherontis sunt filiae.</p>
        </div2>

        
<div2 n="330"><head>[schol. 330]</head>

          <p> HIS ACVIT VERBIS inritavit eius insaniam.</p>
        </div2>

        
<div2 n="331"><head>[schol. 331]</head>

          <p> PROPRIVM aut tibi aptum: aut certe perpetuum, indefessum, usque ad finem perducendum.
            Et sciendum ideo furiae nihil pro praemio dari, quia praestatur hoc ipsum furiae ut
            bella commoveat et ut Iunonem defendisse dicatur.</p>
        </div2>

        
<div2 n="332"><head>[schol. 332]</head>

          <p> INFRACTA aut valde fracta, aut quae fuit antehac semper infracta, ut in XII «Turnus ut
            infractos adverso Marte Latinos defecisse videt».</p>
        </div2>

        
<div2 n="333"><head>[schol. 333]</head>

          <p> CEDAT FAMA LOCO vincatur: Cicero «loco ille motus est, cum est ex urbe depulsus».
            AMBIRE LATINVM amplecti, circumretire. Et dictum est non ab ambitu: nam ‘ambio ad illum’
            dicimus, non ‘ambio illum’.</p>
        </div2>

        
<div2 n="335"><head>[schol. 335]</head>

          <p> TV POTES VNANIMOS a maiore ad minus.</p>
        </div2>

        
<div2 n="336"><head>[schol. 336]</head>

          <p> VERSARE vertere. Et usus est frequentativo ad vim augendam.</p>
        </div2>

        
<div2 n="337"><head>[schol. 337]</head>

          <p> TIBI NOMINA MILLE facies, ut «et sine nomine corpus». ‘Mille’ autem secundum
            Euripidem, in cuius tragoedia dicit Furia non se unius esse potestatis, sed se esse
            Fortunam, Nemesin, Fatum, Necessitatem. Ita dicit etiam Asper.</p>
        </div2>

        
<div2 n="338"><head>[schol. 338]</head>

          <p> FECVNDVM plenum pectus malitiae efficacia.</p>
        </div2>

        
<div2 n="339"><head>[schol. 339]</head>

          <p> COMPOSITAM PACEM quam Latinus dederat. CRIMINA BELLI causas, ut «crimen amor
            vestrum».</p>
        </div2>

        
<div2 n="341"><head>[schol. 341]</head>

          <p> EXIN ordinis adverbium. GORGONEIS autem pessimis, saevis, a Gorgone.</p>
        </div2>

        
<div2 n="343"><head>[schol. 343]</head>

          <p> TACITVM pro tacite. Bene autem ‘obsedit’, quasi quae insidiabatur.</p>
        </div2>

        
<div2 n="345"><head>[schol. 345]</head>

          <p> CVRAEQVE IRAEQVE COQVEBANT perverso ordine respondit; nam ira in Troianos est, cura
            vero de nuptiis. Et primo adventum Teucrorum dixerat.</p>
        </div2>

        
<div2 n="346"><head>[schol. 346]</head>

          <p> HVIC DEA hyperbaton: namque talis est ordo: huic dea unum anguem in sinus conicit et
            usque ad intima subdit praecordia, quae sunt loca cordi vicina, quibus sensus
            percipitur. ‘Anguem’ autem iniecit partem sui, id est furoris.</p>
        </div2>

        
<div2 n="349"><head>[schol. 349]</head>

          <p> LEVIA pulchra.</p>
        </div2>

        
<div2 n="350"><head>[schol. 350]</head>

          <p> ATTACTV NVLLO sine morsu, sine sensu. FALLITQVE FVRENTEM inicit furorem sine
            accipientis sensu. ‘Furentem’ autem ut furore teneatur; nam nondum furebat.</p>
        </div2>

        
<div2 n="352"><head>[schol. 352]</head>

          <p> TAENIA VITTAE taenia est vittarum extremitas.</p>
        </div2>

        
<div2 n="354"><head>[schol. 354]</head>

          <p> VDO SVBLAPSA VENENO hypallage in sensu: venenum enim udum dixit, quod est de udo
            corpore; namque serpentum uda sunt corpora, adeo ut quaqua eunt, viam umore
            designent.</p>
        </div2>

        
<div2 n="357"><head>[schol. 357]</head>

          <p> MATRVM DE MORE L. nondum ad plenum furebat; unde per muliebrem iracundiam mixta
            asperitate loquebatur. Nam hoc est ‘matrum de more’. Paulo post enim vero furore
            quatietur.</p>
        </div2>

        
<div2 n="359"><head>[schol. 359]</head>

          <p> EXVLIBVSNE D. propter dissuasionem signate loquitur, exules vocans eos qui propria
            regna repetebant. DVCENDA abducenda.</p>
        </div2>

        
<div2 n="362"><head>[schol. 362]</head>

          <p> PRAEDO quasi piratam dicit hominem diu in mari morantem.</p>
        </div2>

        
<div2 n="363"><head>[schol. 363]</head>

          <p> AT NON SIC legitur et ‘an non sic’; sed hoc absolutum est. Si autem ‘at’ legeris,
            inceptiva particula est, ad ornatum solum pertinens: Horatius «at o deorum quicquid in
            caelo regit terras et humanum genus».</p>
        </div2>

        
<div2 n="366"><head>[schol. 366]</head>

          <p> QVID CONSANGVINEO filius enim est Veniliae, sororis Amatae.</p>
        </div2>

        
<div2 n="367"><head>[schol. 367]</head>

          <p> SI GENER EXTERNA PETITVR DE G. L. de qualitate transit ad finem; nam Turnum extraneum
            esse definire contendit per callidam argumentationem, dicens eum non subiacere imperio
            Latini, cum oraculum de Latinis omnibus caverit. Postea etiam huic argumento alia
            subvenit argumentatione, Turnum Graecum esse commemorans. Per quod duas res agit
            latenter: nam dicendo originem considerandam, docet et Turnum Graecum esse ab Inacho et
            Acrisio, et Aenean Latinum a Dardano.</p>
        </div2>

        
<div2 n="368"><head>[schol. 368]</head>

          <p> PREMVNT TE IVSSA urgent, in hoc compellunt.</p>
        </div2>

        
<div2 n="372"><head>[schol. 372]</head>

          <p> INACHVS ACRISIVSQVE PATRES Danae, Acrisii regis Argivorum filia, postquam est a Iove
            vitiata, pater eam intra arcam inclusam praecipitavit in mare. Quae delata ad Italiam,
            inventa est a piscatore cum Perseo, quem illic enixa fuerat, et oblata regi, qui eam
            sibi fecit uxorem, cum qua etiam Ardeam condidit: a quibus Turnum vult originem
            ducere.</p>
        </div2>

        
<div2 n="377"><head>[schol. 377]</head>

          <p> SINE MORE FVRIT sine exemplo. Et hoc iam contra decus est regium. LYMPHATA percussa
            furore Lympharum, sicut cerritos a Cerere dicimus.</p>
        </div2>

        
<div2 n="378"><head>[schol. 378]</head>

          <p> TVRBO Catullus ‘hoc turben’ dicit, ut ‘hoc carmen’. Est autem ‘hic turbo’, unde
            ‘turbinis’ facit: nam si ‘turbonis’ sit, erit a proprio nomine genetivus.</p>
        </div2>

        
<div2 n="382"><head>[schol. 382]</head>

          <p> INPVBESQVE MANVS aut multitudo puerorum: aut a parte totum posuit, ut pro manu puerum
            ipsum intellegas.</p>
        </div2>

        
<div2 n="385"><head>[schol. 385]</head>

          <p> SIMVLATO NVMINE BACCHI talem patiebatur furorem, ut speraret se Liberi sacra
            celebrare; non enim ipsa simulabat, quod est sanorum: nam et paulo post dicturus est
            «Allecto stimulis agit undique Bacchi».</p>
        </div2>

        
<div2 n="388"><head>[schol. 388]</head>

          <p> QVO id est ‘ut’.</p>
        </div2>

        
<div2 n="389"><head>[schol. 389]</head>

          <p> EVHOE BACCHE bacchantum vox est.</p>
        </div2>

        
<div2 n="390"><head>[schol. 390]</head>

          <p> TIBI SVMERE THYRSOS sumebat. Infiniti sunt pro indicativis.</p>
        </div2>

        
<div2 n="396"><head>[schol. 396]</head>

          <p> PAMPINEAS pampinis tectas. INCINCTAE PELLIBVS nebridarum scilicet.</p>
        </div2>

        
<div2 n="397"><head>[schol. 397]</head>

          <p> PINVM SVSTINET facem pineam, sicut in Liberalibus fiebat.</p>
        </div2>

        
<div2 n="398"><head>[schol. 398]</head>

          <p> NATAE TVRNIQVE C. HYMENAEOS hic aperte expressit dementiam: nam cum consecraverit
            filiam Libero, hymenaeum canit eius ac Turni. Hymenaeum autem nunc carmen nuptiale
            dicit.</p>
        </div2>

        
<div2 n="399"><head>[schol. 399]</head>

          <p> TORVVM pro ‘torve’ dixit.</p>
        </div2>

        
<div2 n="400"><head>[schol. 400]</head>

          <p> IO vox clamantis. Et est tragicus sermo.</p>
        </div2>

        
<div2 n="401"><head>[schol. 401]</head>

          <p> PIIS ANIMIS id est maternis.</p>
        </div2>

        
<div2 n="403"><head>[schol. 403]</head>

          <p> CRINALES VITTAS quae solarum matronarum erant: nam meretricibus non dabantur.</p>
        </div2>

        
<div2 n="406"><head>[schol. 406]</head>

          <p> ACVISSE FVRORES ut supra «quam Iuno his acuit dictis».</p>
        </div2>

        
<div2 n="407"><head>[schol. 407]</head>

          <p> CONSILIVMQVE OMNEMQVE DOMVM VERTISSE LATINI quod habuerat, ut filiam dando Aeneae
            bella removeret, quae significaverat fumus augurii.</p>
        </div2>

        
<div2 n="410"><head>[schol. 410]</head>

          <p> ACRISIONEIS DANAE patronymicon est, nam male putant ‘Acrisioneis colonis’: cum solam
            eam invenisse constet, non cum colonis.</p>
        </div2>

        
<div2 n="411"><head>[schol. 411]</head>

          <p> PRAECIPITI DELATA NOTO intra arcam, ut diximus supra.</p>
        </div2>

        
<div2 n="412"><head>[schol. 412]</head>

          <p> MAGNVM TENET ARDEA NOMEN bene adlusit: nam Ardea quasi ardua dicta est, id est magna
            et nobilis, licet Hyginus in Italicis urbibus ab augurio avis ardeae dictam velit. Illud
            namque Ovidii in metamorphoseos fabulosum est, incensam ab Hannibale Ardeam in hanc avem
            esse conversam. Sciendum tamen ardeam <foreign xml:lang="grc">κατὰ ἀντίφρασιν</foreign>
            dictam, quod brevitate pinnarum altius volare non potest: Lucanus «quodque ausa volare
            ardea sublimis pinnae confisa natanti».</p>
        </div2>

        
<div2 n="416"><head>[schol. 416]</head>

          <p> MEMBRA EXVIT bene ‘exuit’: nam dii cum volunt videri, induunt se corporibus propter
            mortalium oculos; nam incorporei sunt.</p>
        </div2>

        
<div2 n="417"><head>[schol. 417]</head>

          <p> ALBOS CVM VITTA id est etiam vittas albas.</p>
        </div2>

        
<div2 n="418"><head>[schol. 418]</head>

          <p> RAMVM INNECTIT OLIVAE aut coronam accipit: aut ramum inligat vittis, quod aperte in
            octavo ostendit «et vitta comptos voluit praetendere ramos». Supra etiam «praeferimus
            manibus vittas».</p>
        </div2>

        
<div2 n="419"><head>[schol. 419]</head>

          <p> IVNONIS ANVS T. S. ‘Iunonis templi anus sacerdos’.</p>
        </div2>

        
<div2 n="421"><head>[schol. 421]</head>

          <p> FVSOS PATIERE LABORES Probus de temporum conexione libellum composuit, in quo docet,
            quod cui debeat accommodari. Ex quo intellegimus hanc quam fecit arduam esse conexionem:
            nam ‘patiere’ futuri temporis est, ‘fusos’ vero participium est praeteritum. Est autem
            sensus: patieris ut tot tui labores fundantur in cassum, id est in irritum cadant? Et
            incassum tractum est a retibus, quae casses vocantur.</p>
        </div2>

        
<div2 n="422"><head>[schol. 422]</head>

          <p> TRANSCRIBI tradi. Est est sermo tractus de pecunia, nam ‘scribi’ est dari: Horatius
            «scribe decem a Nerio; non est satis: adde Cicutae»: ‘rescribi’ vero reddi: Horatius
            «dictantis quod tu numquam rescribere possis».</p>
        </div2>

        
<div2 n="424"><head>[schol. 424]</head>

          <p> QVAERITVR HERES de iure traxit ut non generum, sed heredem diceret: nam per
            coemptionem facto matrimonio sibi invicem succedebant.</p>
        </div2>

        
<div2 n="426"><head>[schol. 426]</head>

          <p> TYRRHENAS STERNE ACIES ut «i, sequere Italiam ventis». Sane notum est in bello multum
            potuisse Tyrrhenos et fuisse praecipue infestos Latinis, ut «hi bellum adsidue ducunt
            cum gente Latina».</p>
        </div2>

        
<div2 n="427"><head>[schol. 427]</head>

          <p> HAEC ADEO TIBI ME addit auctoritatem, quia scit anui credi difficile. ‘Adeo’ autem, id
            est valde iussit, ut «adulescentem adeo nobilem».</p>
        </div2>

        
<div2 n="430"><head>[schol. 430]</head>

          <p> LAETVS alacer, festinus; nam laetari non poterat qui perdebat uxorem: sic supra «vela
            dabant laeti». FLVMINE PVLCHRO ut supra «fluvio Tiberinus amoeno».</p>
        </div2>

        
<div2 n="432"><head>[schol. 432]</head>

          <p> CAELESTVM VIS MAGNA IVBET aut per definitionem ipsa Iuno est vis deorum: aut per
            augmentum suasit primo per se, deinde per Iunonem, postremo per omnium vim deorum.</p>
        </div2>

        
<div2 n="434"><head>[schol. 434]</head>

          <p> TVRNVM EXPERIATVR contra se pugnantem, quem pro se laborantem non probavit.</p>
        </div2>

        
<div2 n="435"><head>[schol. 435]</head>

          <p> HIC IVVENIS V. INRIDENS caluit, quia iuvenis: Horatius «non ego hoc ferrem calidus
            iuventa consule Planco».</p>
        </div2>

        
<div2 n="440"><head>[schol. 440]</head>

          <p> VICTA SITV SENECTVS temporis longinquitate, ex qua nascitur situs. VERIQVE EFFETA
            cassa veritatis.</p>
        </div2>

        
<div2 n="441"><head>[schol. 441]</head>

          <p> O MATER inrisio est, non honor.</p>
        </div2>

        
<div2 n="442"><head>[schol. 442]</head>

          <p> FALSA FORMIDINE bene ‘falsa formidine’: namque eam defendebat a bellis si non aetas,
            saltem religio sacerdotii.</p>
        </div2>

        
<div2 n="445"><head>[schol. 445]</head>

          <p> EXARSIT IN IRAS communis sermo habet ‘ardeo illa re’, sed figuratius ‘ardeo in illam
            rem’ dicimus: et est specialis Cornelii elocutio.</p>
        </div2>

        
<div2 n="446"><head>[schol. 446]</head>

          <p> ORANTI loquenti: unde etiam oratores dicimus. TREMOR OCCVPAT ARTVS vicinitate scilicet
            furiae: nam tremor furoris est.</p>
        </div2>

        
<div2 n="448"><head>[schol. 448]</head>

          <p> TANTAQVE SE FACIES APERIT remoto anili vultu, quem finxerat et quo se induerat: sic
            supra de Venere «et vera incessu patuit dea».</p>
        </div2>

        
<div2 n="450"><head>[schol. 450]</head>

          <p> GEMINOS E. C. ANGVES similes - nam omnes eam dicit erexisse - non duos.</p>
        </div2>

        
<div2 n="451"><head>[schol. 451]</head>

          <p> VERBERAQVE INSONVIT pro ‘verberibus insonuit’, id est per verbera. RABIDO ORE habitum
            futurae orationis ostendit.</p>
        </div2>

        
<div2 n="454"><head>[schol. 454]</head>

          <p> RESPICE multi hic distingunt et superioribus iungunt, ut sit sensus: respice eam quam
            dicis falsa deludi formidine. AD HAEC ADSVM id est ad regum arma et ad bella. Quomodo
            ergo dicis, quod superfluo his inserar rebus, ad quas veni? Alii ‘respice ad haec’
            legunt, ut sit quasi demonstrantis ‘respice, bella et letum gero’.</p>
        </div2>

        
<div2 n="456"><head>[schol. 456]</head>

          <p> FACEM IVVENI CONIECIT satis considerate facem iuveni iniecit, quae cito exardescit et
            desinit, supra vero Amatae serpentem iniecit, quod in mulieribus semper viget
            venenum.</p>
        </div2>

        
<div2 n="457"><head>[schol. 457]</head>

          <p> ATRO LVMINE atri luminis taedas, ut «et pulchra faciat te prole parentem». ‘Atro’
            autem ‘lumine’ furiali, inferno; alias ratione caret. SVB PECTORE ubi fellis et
            iracundiae locus est.</p>
        </div2>

        
<div2 n="460"><head>[schol. 460]</head>

          <p> FREMIT cum clamore deposcit. Bene autem ‘amens’, quia in toro requirebat.</p>
        </div2>

        
<div2 n="461"><head>[schol. 461]</head>

          <p> SCELERATA INSANIA B. nihil enim tam insanum, quam desiderare id per quod possis
            perire.</p>
        </div2>

        
<div2 n="463"><head>[schol. 463]</head>

          <p> VIRGEA de virgis facta, unde est flamma validior. COSTIS autem lateribus. Et bene
            antiquum respexit morem: nam ollas non suspendebant, sed positis circumcirca ignem
            adhibebant. ‘Costis’ id est lateribus ut «tardi costas agitator aselli».</p>
        </div2>

        
<div2 n="464"><head>[schol. 464]</head>

          <p> AQVAI FVMIDVS id est aquae amnis: nec inmerito; nam potest esse et alterius rei amnis,
            ut «fluvios videt ille cruoris». Hanc autem diaeresin Tucca et Varius fecerunt: nam
            Vergilius sic reliquerat «furit intus aquae amnis», id est ‘furit intus aquae’,
            «exuberat amnis»: quod satis asperum fuit.</p>
        </div2>

        
<div2 n="466"><head>[schol. 466]</head>

          <p> SE CAPIT VNDA melius quam si diceret ‘nec iam vas undam capit’.</p>
        </div2>

        
<div2 n="467"><head>[schol. 467]</head>

          <p> ERGO id est quia sic incensus est. POLLVTA PACE vel sua vel Troianorum.</p>
        </div2>

        
<div2 n="468"><head>[schol. 468]</head>

          <p> INDICIT signate verbum bellicum posuit.</p>
        </div2>

        
<div2 n="471"><head>[schol. 471]</head>

          <p> IN VOTA VOCAVIT quia nuncupatis votis bella sumebant.</p>
        </div2>

        
<div2 n="473"><head>[schol. 473]</head>

          <p> HVNC DECVS EGREGIVM FORMAE MOVET Turni scilicet decus; nam hoc dicit: alios
            pulchritudo Turni, alios nobilitas, alios virtus movebat ad bellum. Nam hoc est «animis
            audacibus implet», adfectione sui inicit omnibus magnanimitatem.</p>
        </div2>

        
<div2 n="477"><head>[schol. 477]</head>

          <p> arte nova dolo. SPECVLATA LOCVM QVO LITORE pronomen pro nomine ponitur, non pro
            nominibus: unde modo nove inter duo nomina unum pronomen posuit; nam recte ‘quo loco’
            diceret. Et hoc semel tantum fecit.</p>
        </div2>

        
<div2 n="478"><head>[schol. 478]</head>

          <p> INSIDIIS CVRSVQVE cursu agitamus: nam insidiis circumvenimus, non agitamus.</p>
        </div2>

        
<div2 n="479"><head>[schol. 479]</head>

          <p> CANIBVS RABIEM studium mutavit in rabiem.</p>
        </div2>

        
<div2 n="480"><head>[schol. 480]</head>

          <p> NOTO ODORE cervino, solent enim ita institui: Horatius «venaticus ex quo cervinam
            catulus pellem latravit in aula».</p>
        </div2>

        
<div2 n="481"><head>[schol. 481]</head>

          <p> QVAE PRIMA LABORVM CAVSA FVIT hoc est «et primae revocabo exordia pugnae».</p>
        </div2>

        
<div2 n="482"><head>[schol. 482]</head>

          <p> ANIMOS AGRESTES plus est, quam si diceret ‘agrestium animos’.</p>
        </div2>

        
<div2 n="483"><head>[schol. 483]</head>

          <p> CORNIBVS INGENS ‘ingens’ et ad praestantem formam pertinet et ad magnitudinem
            cornuum.</p>
        </div2>

        
<div2 n="484"><head>[schol. 484]</head>

          <p> TYRRHIDAE PVERI Tyrrhi filii. Et ut diximus supra, adludit ad nomen: nam Tyrrhus
            dictus est pastor, apud quem Lavinia peperit.</p>
        </div2>

        
<div2 n="485"><head>[schol. 485]</head>

          <p> CVI REGIA PARENT ARMENTA magistrum hunc pecoris vult fuisse et saltuarium: nam hoc est
            «et late custodia credita campi». Magister autem est pecoris ad quem omnia pertinent
            animalia: Cicero «nominat hominem, quem magistrum pecoris esse dicebat».</p>
        </div2>

        
<div2 n="487"><head>[schol. 487]</head>

          <p> SILVIA bonum puellae rusticae nomen formavit.</p>
        </div2>

        
<div2 n="489"><head>[schol. 489]</head>

          <p> PECTEBATQVE FERVM quadrupedem, ut «in latus inque feri c. c. a.».</p>
        </div2>

        
<div2 n="490"><head>[schol. 490]</head>

          <p> MANVM PATIENS ‘patiens illius rei’ dicimus, unde apparet unum ‘u’ metri causa esse
            detractum. MENSAE ERILI nove dixit, nam erum non nisi dominum dicimus: nisi forte ideo
            dixit, quia dat ei humanum sensum; nam ait paulo post «imploranti similis».</p>
        </div2>

        
<div2 n="491"><head>[schol. 491]</head>

          <p> ERRABAT SILVIS pascebat, ut «mille meae Siculis errant in montibus agnae».</p>
        </div2>

        
<div2 n="492"><head>[schol. 492]</head>

          <p> IPSE id est sua sponte.</p>
        </div2>

        
<div2 n="494"><head>[schol. 494]</head>

          <p> SECVNDO DEFLVERET ‘secundo’ id est cum aqua, unde et ‘adverso’ dicimus contra aquam:
            nam ob hoc ‘deflueret’ dixit, et ‘secundo’ ideo, quia cursus fluminis post natantem
            videtur.</p>
        </div2>

        
<div2 n="498"><head>[schol. 498]</head>

          <p> DEVS AFVIT Allecto deum dicit, sicut de Venere «descendo ac ducente deo»: nam ut
            diximus, numina utriusque sexus videntur ideo, quia incorporea sunt et quod volunt
            adsumunt corpus. Vt autem deum dicamus pro dea non aperte ponitur, sed in subauditione.
            ERRANTI licet enim certum esset feritura, tamen bene ‘errantem’ dixit, quia non
            usquequaque semper certus est ictus: Horatius «nec semper feriet quodcumque minabitur
            arcus».</p>
        </div2>

        
<div2 n="499"><head>[schol. 499]</head>

          <p> PERQVE ILIA ‘hoc ile’ et ‘haec ilia’ facit: hinc et Iuvenalis «vis, frater, ab ipsis
            ilibus?». Nam quod Marullus mimographus dixit «tu Hectorem imitaris: ab ilio numquam
            recedis», cum de guloso diceret, adlusit ad civitatis nomen; nam ‘ab ili’ debuit dicere.
            Bene autem ea loca vulnerata dicit quae statim mortem adferre non possint, ut domum
            reverteretur et esset causa bellorum: nam si statim periret, aut ipse aut vulneris
            auctor laterent.</p>
        </div2>

        
<div2 n="503"><head>[schol. 503]</head>

          <p> SILVIA PRIMA SOROR bene puellae dat doloris inpatientiam.</p>
        </div2>

        
<div2 n="504"><head>[schol. 504]</head>

          <p> DVROS AGRESTES aut qui semper duri sunt, aut ‘duros’, qui cervi interitum non
            dolebant.</p>
        </div2>

        
<div2 n="505"><head>[schol. 505]</head>

          <p> PESTIS furia.</p>
        </div2>

        
<div2 n="506"><head>[schol. 506]</head>

          <p> TORRE ‘hic torris’ facit, ut ‘hic fustis’.</p>
        </div2>

        
<div2 n="507"><head>[schol. 507]</head>

          <p> GRAVIDI gravis, propter nodos scilicet.</p>
        </div2>

        
<div2 n="509"><head>[schol. 509]</head>

          <p> QVADRIFIDAM quae in quattuor partes poterat findi. CVNEIS COACTIS satis signate
            ‘coactis’ dixit. Exprimit autem antiquum morem, ut «sed primi cuneis scindebant fissile
            lignum».</p>
        </div2>

        
<div2 n="512"><head>[schol. 512]</head>

          <p> DE CVLMINE SVMMO proprie, quia de tectis agrestium loquitur, quae e culmis
            fiebant.</p>
        </div2>

        
<div2 n="514"><head>[schol. 514]</head>

          <p> TARTAREAM aut terribilem, aut fortem secundum usum dixit.</p>
        </div2>

        
<div2 n="515"><head>[schol. 515]</head>

          <p> NEMVS locus haud longe ab Aricia, in quo lacus est, qui speculum Dianae dicitur. Et
            notandum quia vocem eius paulatim facit procedere, quod locorum indicat
            commemoratio.</p>
        </div2>

        
<div2 n="516"><head>[schol. 516]</head>

          <p> TRIVIAE LACVS hic est qui Dianae speculum dicitur.</p>
        </div2>

        
<div2 n="517"><head>[schol. 517]</head>

          <p> SVLPHVREA NAR ALBVS AQVA in via Flaminia est civitas Narnia in montibus posita, quibus
            subest Nar fluvius, qui Tiberino coniungitur. FONTES VELINI ultra Interamnam sunt. Nam
            ut diximus, vox furiae paulatim procedit.</p>
        </div2>

        
<div2 n="518"><head>[schol. 518]</head>

          <p> PRESSERE AD PECTORA NATOS Statius «pressitque Palaemona mater», item e contra «nec
            natos ausae deponere matres».</p>
        </div2>

        
<div2 n="519"><head>[schol. 519]</head>

          <p> AD VOCEM bucinae scilicet, ut «sensit et ad sonitum vocis vestigia torsit»: nam
            quicumque sonus dici vox potest.</p>
        </div2>

        
<div2 n="522"><head>[schol. 522]</head>

          <p> AVXILIVM CASTRIS EFFVNDIT A. id est ipsa in auxilium effunditur.</p>
        </div2>

        
<div2 n="523"><head>[schol. 523]</head>

          <p> DIREXERE ACIES ordinarunt in latitudinem.</p>
        </div2>

        
<div2 n="524"><head>[schol. 524]</head>

          <p> PRAEVSTIS ‘prae’ brevis fit propter sequentem vocalem: quod in una parte orationis
            factum tolerabile est, quia compositus est sermo.</p>
        </div2>

        
<div2 n="525"><head>[schol. 525]</head>

          <p> FERRO ANCIPITI id est utrimque noxio. Significat autem aut gladios, aut bipennes.</p>
        </div2>

        
<div2 n="526"><head>[schol. 526]</head>

          <p> SEGES ‘seges’ terra modo, ut «quid faciat laetas segetes». Per ‘atra’ vero fertilem
            significat, ut in Georgicis ostenditur «nigra fere et presso pinguis sub vomere
            terram».</p>
        </div2>

        
<div2 n="527"><head>[schol. 527]</head>

          <p> SOLE LACESSITA naturale enim est ut metallorum splendor plus fulgeat alia luce
            percussus.</p>
        </div2>

        
<div2 n="529"><head>[schol. 529]</head>

          <p> PAVLATIM SESE TOLLIT MARE sic bella dicit surrexisse paulatim, sicut ventis flantibus
            sensim mare turgescit.</p>
        </div2>

        
<div2 n="531"><head>[schol. 531]</head>

          <p> HIC IVVENIS confundit nomina: nam et puerum et iuvenem nonnumquam indiscrete ponit
            Vergilius, ut hoc loco; nam Almonem, quem modo iuvenem dicit, paulo post ait puerum, ut
            «Almonem puerum». Movet autem miserationem ab aetate cum dicit ‘iuvenis’, a virtute
            dicendo «primam ante aciem», a vulneris etiam crudelitate.</p>
        </div2>

        
<div2 n="532"><head>[schol. 532]</head>

          <p> ALMO bene rustici nomen usurpavit ex fluvio.</p>
        </div2>

        
<div2 n="533"><head>[schol. 533]</head>

          <p> HAESIT ENIM SVB G. VVLNVS id est sagitta, ut «illum ardens infesto vulnere Pyrrhus».
            VDAE VOCIS ITER hoc est ‘udum iter vocis’; non enim vox uda est, sed per udam arteriarum
            labitur viam: unde in febrientibus deficit.</p>
        </div2>

        
<div2 n="535"><head>[schol. 535]</head>

          <p> CORPORA MVLTA VIRVM CIRCA constrata sunt. Et rhetorice viles trudit in medium, nobiles
            vero primo et ultimo commemorat loco.</p>
        </div2>

        
<div2 n="536"><head>[schol. 536]</head>

          <p> DVM PACI MEDIVM reddit causam cur senex bellis intererat.</p>
        </div2>

        
<div2 n="537"><head>[schol. 537]</head>

          <p> OLIM DITISSIMVS ARVIS secundum antiquum morem: Horatius «dives antiquo censu».</p>
        </div2>

        
<div2 n="538"><head>[schol. 538]</head>

          <p> QVINA REDIBANT ARMENTA pro ‘quinque’, sicut ‘bina’.</p>
        </div2>

        
<div2 n="539"><head>[schol. 539]</head>

          <p> TERRAM VERTEBAT ARATRIS duo dixit a Catone memorata, qui interrogatus qui esset
            paterfamilias, respondit eum, qui bene pascit et bene arat.</p>
        </div2>

        
<div2 n="540"><head>[schol. 540]</head>

          <p> AEQVO DVM MARTE aperta contentione, bello manifesto; sic enim dicimus. Nam ‘aequo’
            aequali non possumus accipere, cum soli interempti sint Itali.</p>
        </div2>

        
<div2 n="541"><head>[schol. 541]</head>

          <p> PROMISSI DEA FACTA POTENS honesta elocutio ‘potens promissi’. Promisisse autem eam per
            consensionem intellegimus: nam non promisit.</p>
        </div2>

        
<div2 n="542"><head>[schol. 542]</head>

          <p> IMBVIT initiavit. Et bene ‘sanguine’: nam potest bellum et a discordia vel a
            dissensione inchoare.</p>
        </div2>

        
<div2 n="543"><head>[schol. 543]</head>

          <p> ET CAELI CONVEXA PER AVRAS Probus, Asper, Donatus dicunt hoc loco bis ‘per’
            accipiendum: ‘adloquitur Iunonem per caeli convexa et per auras’. Potest tamen esse
            epexegesis ‘per auras’ id est ‘caeli convexa’: nihil enim sunt aliud aurae. Dicit etiam
            quidam commentarius ‘convecta’ legendum, ut sit ipsa convecta: quod difficile in
            exemplaribus invenitur.</p>
        </div2>

        
<div2 n="544"><head>[schol. 544]</head>

          <p> VICTRIX voti compos. ADFATVR iam cum superbia. Bene autem ei in principio denegavit
            orationem, quasi ad scelera festinanti: quam modo tribuit post bella iam coepta.</p>
        </div2>

        
<div2 n="545"><head>[schol. 545]</head>

          <p> BELLO DISCORDIA TRISTI Iuno enim belli poposcerat semina, haec ipsa etiam bella
            perfecit.</p>
        </div2>

        
<div2 n="546"><head>[schol. 546]</head>

          <p> DIC IN AMICITIAM COEANT ac si diceret: ita bella commovi, ut ne tuo quidem imperio
            possint in pacem redire. Et hoc est quod dixit «adfatur voce superba». Alii dicunt: ego
            inter hos bella commisi, tu vicinos populos iunge foederibus et partibus Turni et Aeneae
            favere compelle; quod tamen, si vis, ego faciam; ut ideo sit dictum «ego, si qua super
            fortuna laborum est, ipsa regam».</p>
        </div2>

        
<div2 n="548"><head>[schol. 548]</head>

          <p> CERTA VOLVNTAS si tua in hoc consentit auctoritas.</p>
        </div2>

        
<div2 n="550"><head>[schol. 550]</head>

          <p> INSANI MARTIS AMORE Homeri epitheton.</p>
        </div2>

        
<div2 n="551"><head>[schol. 551]</head>

          <p> SPARGAM ARMA meminit sui: nam supra dixit «sere crimina belli».</p>
        </div2>

        
<div2 n="552"><head>[schol. 552]</head>

          <p> TERRORVM ET FRAVDIS ABVNDE EST terror est ex morte tot hominum, fraus vero ex cervi
            vulneratione.</p>
        </div2>

        
<div2 n="553"><head>[schol. 553]</head>

          <p> STANT BELLI CAVSAE manifestae sunt, placent, ut «stat conferre manum».</p>
        </div2>

        
<div2 n="556"><head>[schol. 556]</head>

          <p> EGREGIVM VENERIS GENVS ironicos dictum est, ut alibi «egregiam vero laudem et s. a.
            refertis». IPSE LATINVS ac si diceret, quem Aeneae causa cogor odisse: unde et Amatae
            nulla fit mentio, quae est Troianis inimica. Vrbanus tamen totum hunc locum per
            interrogationem vult intellegi: «terrorum et fraudis abunde est? Stant belli causae?».
            Vt quasi per gratulationem non credat, sicut illud Terentii «quia plus cupio, minus
            credo».</p>
        </div2>

        
<div2 n="557"><head>[schol. 557]</head>

          <p> SVPER AETHERIAS quia dixerat «caeli convexa per auras».</p>
        </div2>

        
<div2 n="561"><head>[schol. 561]</head>

          <p> ATTOLLIT STRIDENTIS ALAS honesta volantis periphrasis.</p>
        </div2>

        
<div2 n="563"><head>[schol. 563]</head>

          <p> ITALIAE MEDIO hunc locum umbilicum Italiae chorographi dicunt. Est autem in latere
            Campaniae et Apuliae, ubi Hirpini sunt, et habet aquas sulphureas, ideo graviores, quia
            ambiuntur silvis. Propter hoc autem illic aditus esse dicitur inferorum, quia gravis
            odor iuxta accedentes necat, adeo ut victimae circa hunc locum non immolarentur, sed
            odore perirent ad aquam adplicatae. Et hoc erat genus litationis. Sciendum tamen
            Varronem enumerare quot loca in Italia sint huius modi; unde etiam Donatus dicit locum
            istum quem describit poeta Lucaniae esse, circa fluvium qui Calor vocatur: quod ideo non
            procedit, quia ait ‘Italiae medio’. SVB MONTIBVS ALTIS hoc nisi ad totam Italiam
            referas, non procedit: ut sit, est in vallibus Italiae montuosae; nam in hoc loco montes
            penitus non sunt.</p>
        </div2>

        
<div2 n="564"><head>[schol. 564]</head>

          <p> NOBILIS notus, quod et sequentia indicant.</p>
        </div2>

        
<div2 n="565"><head>[schol. 565]</head>

          <p> AMSANCTI VALLES loci amsancti, id est undique sancti: quem dicit et silvis cinctum et
            fragosum torrente fluvio.</p>
        </div2>

        
<div2 n="568"><head>[schol. 568]</head>

          <p> HIC SPECVS HORRENDVM hoc nomen apud maiores trium generum fuit. Ennius feminino
            posuit, Horatius masculino «quae nemora aut quos agor in specus», Vergilius neutro, quod
            hodie in numero singulari tribus tantum utimur casibus ‘hoc specus, huius specus, o
            specus’. Nam pluralem tantum a genere masculino habemus in omnibus casibus: hinc est
            «ipsi in defossis specubus». Quamquam antiqui codices habeant ‘hic specus horrendus’.
            SPIRACVLA DITIS aditus, a spirando. antiqui codices ‘piracula’ habent, quae dicta sunt
              <foreign xml:lang="grc">ἀπὸ τῶν περάτων</foreign>, hoc est a finibus inferorum.</p>
        </div2>

        
<div2 n="569"><head>[schol. 569]</head>

          <p> VORAGO Acherontis exaestuatio.</p>
        </div2>

        
<div2 n="570"><head>[schol. 570]</head>

          <p> CONDITA ERINYS alii ‘condit’ legunt, et ‘se’ subaudiunt.</p>
        </div2>

        
<div2 n="571"><head>[schol. 571]</head>

          <p> CAELVMQVE LEVABAT relevabat, recreabat.</p>
        </div2>

        
<div2 n="572"><head>[schol. 572]</head>

          <p> EXTREMAM S. B. I. R. MANVM quod superest perficit. Et est translatio a pictura, quam
            manus complet et ornat extrema.</p>
        </div2>

        
<div2 n="575"><head>[schol. 575]</head>

          <p> FOEDATI cruentati.</p>
        </div2>

        
<div2 n="576"><head>[schol. 576]</head>

          <p> IMPLORANTQVE DEOS ad auxilium et ultionem. OBTESTANTVRQVE LATINVM propter caedem
            factam testem adhibent, et dicunt auctores rupti foederis esse Troianos, cum ipsi pacis
            iura temerarint.</p>
        </div2>

        
<div2 n="577"><head>[schol. 577]</head>

          <p> ET IGNI in ipso scilicet seditionis incendio.</p>
        </div2>

        
<div2 n="578"><head>[schol. 578]</head>

          <p> TEVCROS IN REGNA VOCARI subaudis ‘dicit’. ‘Teucros’ autem iniuriose dictum accipe, ac
            si diceret ‘exules ac perfidos’.</p>
        </div2>

        
<div2 n="580"><head>[schol. 580]</head>

          <p> ATTONITAE BACCHO veluti Baccho: furia enim agebantur. Et sic est dictum, ut «ad medias
            inter caedes exultat Amazon». NEMORA AVIA per nemora.</p>
        </div2>

        
<div2 n="581"><head>[schol. 581]</head>

          <p> THIASIS choreis. NEQVE ENIM LEVE NOMEN AMATAE Iuvenalis «quae non faciet quod
            principis uxor?».</p>
        </div2>

        
<div2 n="582"><head>[schol. 582]</head>

          <p> MARTEMQVE FATIGANT proelium cum clamore deposcunt.</p>
        </div2>

        
<div2 n="583"><head>[schol. 583]</head>

          <p> CONTRA OMINA facta superius de Lavinia.</p>
        </div2>

        
<div2 n="584"><head>[schol. 584]</head>

          <p> FATA DEVM propter Fauni oraculum. PERVERSO irato.</p>
        </div2>

        
<div2 n="586"><head>[schol. 586]</head>

          <p> VELVT PELAGI RVPES cum Cicero seditionem populi fluctibus comparaverit, ut «in illis
            dumtaxat fluctibus contionum», non ergo incongrue Vergilius seditionis obstaculum rupem
            vocavit.</p>
        </div2>

        
<div2 n="589"><head>[schol. 589]</head>

          <p> MOLE TENET hic distinguendum, ut ‘scopuli’ nominativus pluralis sit.</p>
        </div2>

        
<div2 n="591"><head>[schol. 591]</head>

          <p> CAECVM CONSILIVM fremitui populi bonum nomen inposuit.</p>
        </div2>

        
<div2 n="594"><head>[schol. 594]</head>

          <p> FRANGIMVR permansit in rupis translatione.</p>
        </div2>

        
<div2 n="595"><head>[schol. 595]</head>

          <p> SACRILEGO SANGVINE quia bellum sumebant contra voluntatem deorum.</p>
        </div2>

        
<div2 n="597"><head>[schol. 597]</head>

          <p> VOTISQVE DEOS VENERABERE SERIS quia religio rigida dicit semel male commissa nulla
            ratione revocari: Horatius «dira detestatio nulla expiatur victima».</p>
        </div2>

        
<div2 n="598"><head>[schol. 598]</head>

          <p> PARTA QVIES scilicet vicinae mortis beneficio. IN LIMINE PORTVS securitas omnis in
            promptu est.</p>
        </div2>

        
<div2 n="599"><head>[schol. 599]</head>

          <p> FVNERE FELICI SPOLIOR exequiis tantum regalibus careo.</p>
        </div2>

        
<div2 n="601"><head>[schol. 601]</head>

          <p> MOS ERAT Varro vult morem esse communem consensum omnium simul habitantium, qui
            inveteratus consuetudinem facit. HESPERIO IN LATIO hoc est in antiquo: nam, ut in primo
            diximus, duo Latia fuerunt, unde non frustra ‘Hesperio’ addidit. Quod autem dicit hanc
            consuetudinem antiquam fuisse, falsum est; nam a Numa Pompilio primum instituta est. Sed
            carmini suo, ut solet, miscet historiam. Notandum sane inconexum esse hunc locum, si
            quis totius libri consideret textum; nam supra ait «longa placidas in pace regebat»,
            item dicturus est «ardet inexcita Ausonia atque inmobilis ante», et nunc dicit ‘mos erat
            Hesperio in Latio’, supra etiam dixit «captivi pendent currus», item «Tyrrhenas sterne
            acies». Quae ne sint contraria, accipiamus Italiam primo caluisse bellis, medio tempore
            quievisse, et ad antiquum studium nunc reverti, sicut Romani bello flagravere sub
            Romulo, quievere sub Numa, sub Tullo Hostilio pristina studia repetiverunt. Hinc est
            quod et ipse Vergilius ait «longa placidas in pace regebat», non perpetua, item
            «desuetaque bello agmina in arma vocat subito ferrumque retractat»: nam retractare est
            repetere quod omiseras. Tale aliquid dicit de genere Sullano Sallustius: nam volens
            ostendere maiores eius antiquos fuisse consulares, vicinos vero ignavissimos, Sullam
            autem florentissimum, ait «igitur Sulla patriciae gentis fuit, familia iam extincta
            maiorum ignavia». QVEM PROTINVS iugiter, deinde: nam nunc temporis est adverbium, alibi
            loci, ut «cum protinus utraque tellus una foret».</p>
        </div2>

        
<div2 n="602"><head>[schol. 602]</head>

          <p> MAXIMA RERVM ROMA imperii potita.</p>
        </div2>

        
<div2 n="603"><head>[schol. 603]</head>

          <p> MOVENT IN PROELIA MARTEM quia moris fuerat indicto bello in Martis sacrario ancilia
            movere, unde est in octavo «utque inpulit arma».</p>
        </div2>

        
<div2 n="604"><head>[schol. 604]</head>

          <p> LACRIMABILE BELLVM Getarum fera gens etiam apud maiores fuit: nam ipsi sunt Mysi, quos
            Sallustius a Lucullo dicit esse superatos.</p>
        </div2>

        
<div2 n="605"><head>[schol. 605]</head>

          <p> HYRCANISVE gens est dicta a silva Hyrcania, ubi sunt tigres. ARABISVE P. hic dativus
            venit ab eo quod est ‘hic Arabus’ – nam ab eo quod est ‘hic Arabs Arabis Arabi Arabem
            Arabs Arabe’, ‘Arabibus’ fecit – sicut ‘Hiberus’, unde est in Lucano «occurrat Hiberis
            alter», nam Horatius «Hiber Rhodanique potor». Item lectum est ‘Aethiopus’ et
            ‘Aethiops’, sed tantum ‘Aethiops’ dicimus.</p>
        </div2>

        
<div2 n="606"><head>[schol. 606]</head>

          <p> AVRORAMQVE SEQVI ingenti ambitu dixit ipsum ortum diei pro populis. PARTHOSQVE
            REPOSCERE SIGNA hoc in honorem Augusti posuit, quo regnante a Parthis repetita sunt
            signa, quae Crassus perdiderat. Qui cum aviditate sua contra auspicia bellum
            suscepisset, interdicentibus tribunis plebis, captus cum filio est et necatus infuso in
            os auro, cuius amore pugnaverat.</p>
        </div2>

        
<div2 n="607"><head>[schol. 607]</head>

          <p> SVNT GEMINAE BELLI PORTAE hoc sacrarium, id est belli portas, Numa Pompilius fecerat
            circa imum Argiletum iuxta theatrum Marcelli. Quod fuit in duobus brevissimis templis:
            duobus autem propter Ianum bifrontem. Postea captis Faleriis, civitatibus Tusciae,
            inventum est simulacrum Iani cum frontibus quattuor. Propter quod in foro transitorio
            constitutum est illi sacrarium aliud quod novimus hodieque quattuor portas habere. Ianum
            sane apud alios bifrontem, apud alios quadrifrontem esse non mirum est: nam alii eum
            diei dominum vel auctorem volunt, in quo ortus est et occasus – Horatius «matutine
            pater, seu Iane libentius audis» – alii anni totius, quem in quattuor tempora constat
            esse divisum. Anni autem esse deum illa res probat, quod ab eo prima pars anni
            nominatur: nam ab Iano Ianuarius dictus est.</p>
        </div2>

        
<div2 n="608"><head>[schol. 608]</head>

          <p> RELIGIONE SACRAE tremendae, execrabiles: nam et paulo post dicturus est «tristesque
            recludere portas».</p>
        </div2>

        
<div2 n="609"><head>[schol. 609]</head>

          <p> FERRI ROBORA bene addidit ‘ferri’: nam omne quod forte est, robur vocamus.</p>
        </div2>

        
<div2 n="612"><head>[schol. 612]</head>

          <p> QVIRINALI TRABEA Suetonius in libro de genere vestium dicit tria genera esse
            trabearum: unum dis sacratum, quod est tantum de purpura; aliud regum, quod habet
            aliquid album mixta purpura; tertium augurale de purpura et cocco. ‘Quirinali’ ergo
            regali. CINCTVQVE GABINO ‘Gabinus cinctus’ est toga sic in tergum reiecta, ut ima eius
            lacinia a tergo revocata hominem cingat. Hoc autem vestimenti genere utebatur consul
            bella indicturus ideo quia, cum Gabii, Campaniae civitas, sacris operaretur, bellum
            subito evenit: tunc cives cincti togis suis ab aris ad bella profecti et adepti
            victoriam: propter quod omen tali habitu semper utebantur in bellis.</p>
        </div2>

        
<div2 n="613"><head>[schol. 613]</head>

          <p> INSIGNIS RESERAT S. L. CONSVL insignem accipe primo loco creatum, licet similem habeat
            potestatem.</p>
        </div2>

        
<div2 n="614"><head>[schol. 614]</head>

          <p> VOCAT PVGNAS tria sunt, ut supra diximus, militiae genera: sacramentum, in quo iurat
            unusquisque miles se non recedere, nisi praecepto consulis post completa stipendia, id
            est militiae tempora; coniuratio, quae fit in tumultu, id est Italico bello et Gallico,
            quando vicinum urbis periculum singulos iurare non patitur, sicut de Fabiis legimus;
            evocatio, quod genus nunc tangit. Nam ad subitum bellum evocabantur, unde etiam consul
            solebat dicere ‘qui rem publicam salvam esse vult me sequatur’.</p>
        </div2>

        
<div2 n="615"><head>[schol. 615]</head>

          <p> CONSPIRANT CORNVA nam et tubae simul inflabantur.</p>
        </div2>

        
<div2 n="619"><head>[schol. 619]</head>

          <p> FOEDA cruenta, more suo.</p>
        </div2>

        
<div2 n="620"><head>[schol. 620]</head>

          <p> MORANTES scilicet bella, differentes.</p>
        </div2>

        
<div2 n="622"><head>[schol. 622]</head>

          <p> RVPIT S. POSTES acyrologiam fecit commutando Ennii versum: nam ille ait «belli
            ferratos postes portasque refregit».</p>
        </div2>

        
<div2 n="623"><head>[schol. 623]</head>

          <p> INMOBILIS ANTE non semper, sed antehac. Potest tamen et ‘inmobilis a furia’: nam ante
            gessit bella, sed iure indicta per fetiales et per patrem patratum.</p>
        </div2>

        
<div2 n="626"><head>[schol. 626]</head>

          <p> TERGENT ab eo quod est ‘tergeo’ venit, et ‘tergunt’, quod venit a ‘tergo tergis’, de
            usu penitus recessit.</p>
        </div2>

        
<div2 n="627"><head>[schol. 627]</head>

          <p> ARVINA secundum Suetonium in libro de vitiis corporalibus arvina est pingue durum,
            quod est inter cutem et viscera.</p>
        </div2>

        
<div2 n="629"><head>[schol. 629]</head>

          <p> ADEO MAGNAE valde magnae, ut «adulescentem adeo nobilem».</p>
        </div2>

        
<div2 n="630"><head>[schol. 630]</head>

          <p> ATINA POTENS civitas haec iuxta Pomptinas paludes est, dicta Atina a morbis, qui
            graece <foreign xml:lang="grc">ἄται</foreign> dicuntur, quas paludis vicinitas creat.
            TIBVRQVE SVPERBVM aut nobile, aut per transitum tetigit illud quod aliquando cum a
            senatu auxilia poscerent Tiburtes sub commemoratione beneficiorum, a se populo Romano
            praestitorum, hoc tantum a senatu responsum accepisse dicunt ‘superbi estis’.</p>
        </div2>

        
<div2 n="631"><head>[schol. 631]</head>

          <p> CRVSTVMERIQVE mutavit: nam Crustumerium dicitur. TVRRIGERAE ANTEMNAE bene muratae.
            Antemnae autem dictae sunt, quod eas amnis praeterfluit, quasi ante amnem positae. </p>
        </div2>

        
<div2 n="632"><head>[schol. 632]</head>

          <p> SALIGNAS VMBONVM CRATES ut dicit Sallustius de Lucanis «qui de vimine facta scuta
            recens detractis coriis quasi glutino adolescebant».</p>
        </div2>

        
<div2 n="633"><head>[schol. 633]</head>

          <p> THORACAS AENOS bene ‘thoracas’; nam apud maiores loricae pectora tantum tegebant:
            Statius «triplici servantur pectora ferro», pectora: «nam tergo nullus metus».</p>
        </div2>

        
<div2 n="634"><head>[schol. 634]</head>

          <p> LENTO DVCVNT ARGENTO flexili argento ducunt, id est extendunt. Est autem et spondiazon
            et reciprocus versus.</p>
        </div2>

        
<div2 n="637"><head>[schol. 637]</head>

          <p> CLASSICA IAMQVE SONANT bene amphibolos dixit: nam classicum dicimus et tubam ipsam et
            sonum. Classicum autem est flexilis tuba. TESSERA SIGNVM symbolum bellicum, quod ad
            pugnam exeuntibus datur, scilicet propter confusionem, ut fuit in exercitu Marii Bal
            deus, in Syllae Apollo Delphicus, in Caesaris Venus Genetrix.</p>
        </div2>

        
<div2 n="638"><head>[schol. 638]</head>

          <p> TREPIDVS festinus, more suo.</p>
        </div2>

        
<div2 n="640"><head>[schol. 640]</head>

          <p> LORICAM INDVITVR dicimus et ‘induor illa re’ et ‘illam rem’.</p>
        </div2>

        
<div2 n="641"><head>[schol. 641]</head>

          <p> HELICONA DEAE Parnasus, mons Thessaliae, dividitur in Cithaeronem Liberi et Heliconem
            Apollinis, cuius sunt musae. Est autem Homeri versus. MOVETE legitur et ‘monete’.</p>
        </div2>

        
<div2 n="644"><head>[schol. 644]</head>

          <p> QVIBVS ARSERIT ARMIS aut splenduerit, aut amore flagraverit.</p>
        </div2>

        
<div2 n="647"><head>[schol. 647]</head>

          <p> PRIMVS INIT BELLVM non mirum si sacrilegus et contemptor deorum contra piam gentem
            prior arma corripuit. Et scienda est poetae adfectatio – nam ablepsiam nefas est dicere
            – hic enim aliquos commemorat, quos in bello non invenis, item in sequentibus aliquos
            invenimus, quorum hic nullam fecit commemorationem. TYRRHENIS ASPER AB ORIS oriundo
            Tuscus, non qui nunc de Tuscia venit, quem antea pulsum a civibus constat.</p>
        </div2>

        
<div2 n="648"><head>[schol. 648]</head>

          <p> AGMINAQVE ARMAT aut eorum, qui eum secuti fuerant, sicut eius filius: nec enim
            credibile est solum fugisse – tale enim aliquid Statius posuit «vel quos movet exul et
            haesit tristibus aucta fides» – aut certe eorum, quos Turnus dederat, ut Adrastus
            Polynici in Statio, qui ait «ne parva movens inglorius arma iret».</p>
        </div2>

        
<div2 n="652"><head>[schol. 652]</head>

          <p> AGYLLINA EX VRBE de Caere oppido. NEQVIQVAM quia in proelio periit postquam patrium
            repetere se sperarat imperium.</p>
        </div2>

        
<div2 n="653"><head>[schol. 653]</head>

          <p> PATRIIS QVI LAETIOR ESSET IMPERIIS dignus qui haberet imperatorem potius, quam exulem
            patrem.</p>
        </div2>

        
<div2 n="656"><head>[schol. 656]</head>

          <p> PVLCHRO forti, ut diximus supra.</p>
        </div2>

        
<div2 n="657"><head>[schol. 657]</head>

          <p> PVLCHER AVENTINVS Aventinus mons urbis Romae est, quem constat ab avibus esse
            nominatum, quae de Tiberi ascendentes illic sedebant, ut in octavo legimus «dirarum
            nidis domus opportuna volucrum». Quidam etiam rex Aboriginum, Aventinus nomine, illic et
            occisus est et sepultus, sicut etiam Albanorum rex Aventinus, cui successit Procas.
            Varro tamen dicit in gente populi Romani Sabinos a Romulo susceptos istum accepisse
            montem, quem ab Avente, fluvio provinciae suae, Aventinum appellaverunt. Constat ergo
            varias has opiniones postea secutas, nam a principio Aventinus est dictus ab avibus vel
            a rege Aboriginum: unde hunc Herculis filium constat nomen a monte accepisse, non ei
            praestitisse. INSIGNE PATERNVM absolute dixit.</p>
        </div2>

        
<div2 n="658"><head>[schol. 658]</head>

          <p> CENTVM ANGVES secundum Simonidem, ut diximus supra; nam alii dicunt novem fuisse.</p>
        </div2>

        
<div2 n="659"><head>[schol. 659]</head>

          <p> COLLIS AVENTINI SILVA in silva collis Aventini. Et dicendo Aventinum ostendit iam
            antea ita esse nominatum. RHEA SACERDOS adludit ad nomen matris Romuli, quae dicta est
            Ilia, Rhea Silvia.</p>
        </div2>

        
<div2 n="660"><head>[schol. 660]</head>

          <p> FVRTIVVM inlicite conceptum, quippe a sacerdote: alibi «et dulcia furta».</p>
        </div2>

        
<div2 n="661"><head>[schol. 661]</head>

          <p> MIXTA DEO antique ut <foreign xml:lang="grc">μιγεῖσα</foreign>, graece dixit. MVLIER
            compendiose mortalem dixit: consequens namque fuerat ut diceret ‘mixta deo mortalis’.
            LAVRENTIA ARVA Laurentum civitas plurimum potuit, nam omnia vicina loca eius imperio
            subiacuerunt: unde nunc ait ‘arva Laurentia’, cum iuxta Tiberim armenta Hercules
            paverit. Sed secundum antiquum situm, ante Albam et Romam, Tiberis Laurentini
            territorium fuit.</p>
        </div2>

        
<div2 n="662"><head>[schol. 662]</head>

          <p> GERYONE Geryon rex fuit Hispaniae. Qui ideo trimembris fingitur, quia tribus insulis
            praefuit, quae adiacent Hispaniae: Balearicae Minori et Maiori et Ebuso. Ob hoc fingitur
            etiam bicipitem canem habuisse, quia et terrestri et navali certamine plurimum potuit.
            Hunc Hercules vicit. Qui ideo fingitur ad eum olla aerea transvectus, quod habuit navem
            fortem et aere munitam. Sane sciendum declinari ‘hic Geryones, huius Geryonae’ – unde
            est «tergemini nece Geryonae» – sicut ‘Anchises Anchisae’: unde apparet usurpasse
            Sallustium qui dixit ‘Geryonis’. Veniens autem Hercules de Hispania per Campaniam in
            quadam Campaniae civitate pompam sui triumphi exhibuit, a quo Pompei dicitur civitas.
            Postea iuxta Baias caulam bubus fecit et eam saepsit: qui locus Boaulia dictus est olim,
            nam hodie <foreign xml:lang="grc">Βαῦλοι</foreign> vocatur. TIRYNTHIVS a Tirynthia
            civitate Argis vicina, in qua nutritus est Hercules.</p>
        </div2>

        
<div2 n="663"><head>[schol. 663]</head>

          <p> TYRRHENOQVE BOVES IN FLVMINE L. H. admiratio locorum longinquitate.</p>
        </div2>

        
<div2 n="664"><head>[schol. 664]</head>

          <p> PILA MANV pilum proprie est hasta Romana, ut gaesa Gallorum, sarisae Macedonum.
            DOLONES dolon est aut flagellum, intra cuius virgam latet pugio, aut secundum Varronem
            ingens contus cum ferro brevissimo. Dolones autem a fallendo dicti sunt, quod decipiant
            ferro, cum speciem praeferant ligni. Et multi volunt per teretes mucrones ‘dolones’
            dici, per verum Sabellum ‘pila’ significari. </p>
        </div2>

        
<div2 n="666"><head>[schol. 666]</head>

          <p> IPSE PEDES ad genus respicit: nam et Hercules pedes semper incessit, dum equos
            habuerit nobilissimos. TORQVENS sustinens, ut «axem humero torquens s. a. a.».</p>
        </div2>

        
<div2 n="669"><head>[schol. 669]</head>

          <p> HORRIDVS tremendus, non re vera horribilis.</p>
        </div2>

        
<div2 n="670"><head>[schol. 670]</head>

          <p> TIBVRTIA MOENIA LINQVVNT de Graecia tres fratres venerant ad Italiam, Catillus, Coras,
            Tibur vel Tiburnus. Hi diversas quidem fecere civitates unam tamen pariter condiderunt
            et eam Tibur de fratris maioris nomine nuncuparunt. Nunc ergo dicit duos ad bella
            venisse, dimisso ad civitatis custodiam Tiburno vel Tibure.</p>
        </div2>

        
<div2 n="672"><head>[schol. 672]</head>

          <p> CATILLVS unde mons Catilli dicitur, quem Catelli dicunt per corruptionem. CORAS a
            cuius nomine est civitas in Italia.</p>
        </div2>

        
<div2 n="675"><head>[schol. 675]</head>

          <p> DESCENDVNT CENTAVRI ex hac comparatione equites eos fuisse significat, quod tamen
            dicturus est postea «nec non celeresque Latini et cum fratre Coras et virginis ala
            Camillae». HOMOLEN OTHRYMQVE NIVALEM montes Thessaliae.</p>
        </div2>

        
<div2 n="677"><head>[schol. 677]</head>

          <p> INGENS SILVA LOCVM ET MAGNO C. VIRGVLTA F. defectus ‘cedit silva, cedunt et virgulta
            fragore’, cum utique a minore ad maius venire debuerit.</p>
        </div2>

        
<div2 n="678"><head>[schol. 678]</head>

          <p> NEC PRAENESTINAE FVNDATOR D. V. de civitatibus totius orbis multi quidem ex parte
            scripserunt, ad plenum tamen Ptolomaeus graece, latine Plinius. De Italicis etiam
            urbibus Hyginus plenissime scripsit, et Cato in originibus. Apud omnes tamen si
            diligenter advertas, de auctoribus conditarum urbium dissensio invenitur, adeo ut ne
            urbis quidem Romae origo diligenter possit agnosci. Nam Sallustius dicit «urbem Romam,
            sicuti ego accepi, condidere atque habuere initio Troiani et cum his Aborigines»; alii
            dicunt ab Euandro, secundum quos Vergilius «tunc rex Euandrus, Romanae conditor arcis»;
            alii a Romulo, ut «en huius, nate, auspiciis illa inclita Roma». Si igitur tantae
            civitatis certa ratio non apparet, non mirum si in aliarum opinione dubitatur. Vnde nec
            historicos nec commentatores varia dicentes imperitiae condemnare debemus, quia
            antiquitas ipsa creavit errorem, et plerique fundant, plerique augent et ad se
            transferunt nomina. Quam rem etiam non parvum errorem adferre manifestum est, ut ecce
            Laurentum a Pico factum est, nam legimus «Laurentis regia Pici»; item a Lavino, Latini
            fratre, Lavinum dictum; item a Latino Laurentum; item a Lavinia Laurolavinium. NEC
            PRAENESTINAE FVNDATOR DEFVIT VRBIS Praeneste locus haud longe ab urbe, dictus <foreign xml:lang="grc">
              ἀπὸ τῶν πρίνων</foreign>, id est ab ilicibus, quae ibi abundant. Illic
            erant pontifices et di indigetes, sicut etiam Romae. Erant etiam duo fratres in eodem
            loco, qui Digidii appellabantur. Horum soror dum ante focum sederet, resiliens scintilla
            eius uterum percussit, unde dicitur concepisse. Postea enixa est puerum iuxta templum
            Iovis abiecitque. Virgines aquatum euntes iuxta ignem inventum sustulerunt, qui haud
            longe a fonte erat, unde Vulcani filium esse dixerunt. Caeculum autem ideo, quia
            minoribus oculis fuit, quam rem fumi plerumque facit acrimonia. Hic postea collecta
            multitudine postquam diu latrocinatus est, Praenestinam civitatem in montibus condidit.
            Et cum ludorum die vicinos populos invitasset, coepit eos hortari ut secum habitarent,
            et pro gloria iactare filium se esse Vulcani. Quod cum illi non crederent, invocato
            Vulcano, ut eum filium comprobaret, omnis illius multitudinis coetus est flamma
            circumdatus. Quo facto commoti vicini populi simul habitaverunt et Vulcani filium esse
            crediderunt. Hinc ait Vergilius est «omnis quem credidit aetas», quasi post
            dubitationem, et quia sine dubio aetas varia in spectaculis curiosa fuit. Dicimus autem
            et ‘hoc Praeneste’, ut «quique altum Praeneste viri»; et ‘haec Praenestis’, ut «cum
            primam aciem Praeneste sub ipsa stravi».</p>
        </div2>

        
<div2 n="682"><head>[schol. 682]</head>

          <p> QVIQVE ARVA GABINAE IVNONIS Gabii populi, diu in agris morati, tandem Gabios
            condiderunt: unde perite ‘arva’ dixit, non moenia. Sane illic Iuno religiosissime
            colitur. Est autem locus haud longe ab urbe.</p>
        </div2>

        
<div2 n="683"><head>[schol. 683]</head>

          <p> GELIDVMQVE ANIENEM Anio fluvius est urbi proximus, hic Vergilius euphoniam secutus
            ‘anienem’ dixit: nam Ennius «Anionem» dixit iuxta regulam.</p>
        </div2>

        
<div2 n="684"><head>[schol. 684]</head>

          <p> HERNICA SAXA COLVNT Sabinorum lingua saxa hernae vocantur. Quorum quidam dux magnus
            Sabinos de suis locis elicuit et habitare secum fecit in saxosis montibus, unde loca
            Hernica dicta sunt et populi Hernici. DIVES ANAGNIA aut fertilis, aut adludit ad
            historiam. Nam Antonius Augusti sorore contempta postquam Cleopatram duxit uxorem,
            monetam eius nomine in Anagnia civitate iussit feriri.</p>
        </div2>

        
<div2 n="685"><head>[schol. 685]</head>

          <p> QVOS AMASENE PATER aut ‘pascis’, aut sit antiptosis ‘quos pascit Amasenus’. Est autem
            fluvius. ARMA scuta.</p>
        </div2>

        
<div2 n="686"><head>[schol. 686]</head>

          <p> NEC CLIPEI scuta maiora, dicta ab eo quod celent corpus, <foreign xml:lang="grc">ἀπὸ
              τοῦ κλέπτειν</foreign>.</p>
        </div2>

        
<div2 n="688"><head>[schol. 688]</head>

          <p> FVLVOSQVE LVPI DE PELLE GALEROS galerus genus est pillei, quod Fronto genere neutro
            dicit ‘hoc galerum’.</p>
        </div2>

        
<div2 n="689"><head>[schol. 689]</head>

          <p> VESTIGIA NVDA SINISTRI INSTITVERE P. atqui ipse est in pugnantibus primus; sed bene
            nudus est, quia tegitur scuto. Dextrum autem tectum congruum fuerat, quasi ab armis
            remotum.</p>
        </div2>

        
<div2 n="690"><head>[schol. 690]</head>

          <p> PERO autem est rusticum calciamentum. Et traxit hoc a Graeciae more, unde isti
            transierant, ubi hoc calciamenti fuerat genus.</p>
        </div2>

        
<div2 n="691"><head>[schol. 691]</head>

          <p> AT MESSAPVS EQVVM DOMITOR hic Messapus per mare ad Italiam venit, unde Neptuni filius
            dictus est: quem invulnerabilem ideo dicit, quia nusquam periit, nec in bello. Ignem
            autem ei nocere non posse propter Neptunum dicit, qui aquarum est deus. Ab hoc Ennius se
            commemorat originem ducere: unde nunc et cantantes inducit eius socios et eos comparat
            cycnis. ‘Domitor’ autem ‘equorum’, quasi animalium quae pater invenerat.</p>
        </div2>

        
<div2 n="695"><head>[schol. 695]</head>

          <p> FESCENNINAS ACIES Fescenninum oppidum est ubi nuptialia inventa sunt carmina. Hi autem
            populi ab Atheniensibus ducunt originem. AEQVOSQVE FALISCOS Faliscos Halaesus condidit.
            Hi autem inmutata H in F Falisci nominantur, sicut febris dicitur quae ante hebris
            dicebatur, Formiae quae Hormiae fuerunt <foreign xml:lang="grc">ἀπὸ τοῦ
              εὐόρμου</foreign>: nam posteritas in multis nominibus F pro H posuit. Iustos autem
            dicit Faliscos, quia populus Romanus missis decem viris inde multa iura fetialia
            collegit et non nulla supplementa duodecim tabularum accepit, nam ab Atheniensibus decem
            habuerunt tabulas.</p>
        </div2>

        
<div2 n="696"><head>[schol. 696]</head>

          <p> HI SORACTIS HABENT ARCES mons apud Hirpinos haud longe a Flaminia, de quo Horatius
            «videt ut alta stet nive c. S.». FLAVINIAQVE ARVA locus est in Italia Flavinium
            nomine.</p>
        </div2>

        
<div2 n="697"><head>[schol. 697]</head>

          <p> ET CIMINI CVM MONTE LACVM et lacus et mons hoc nomine appellantur. Sane hoc habet
            fabula. Aliquando Hercules ad hos populos venit. Qui cum a singulis provocaretur ad
            ostendendam virtutem, deiecisse dicitur vectem ferreum, quo exercebatur. Qui cum terrae
            esset adfixus et a nullo potuisset auferri, eum rogatus sustulit, unde inmensa vis aquae
            secuta est, quae Ciminum lacum fecit. LVCOSQVE CAPENOS unde et porta Capena, quae iuxta
            Camenas est, nomen accepit.</p>
        </div2>

        
<div2 n="698"><head>[schol. 698]</head>

          <p> AEQVATI NVMERO digesti in ordinem - hinc est ‘saepenumero scripsi’, hoc est ordine -
            congruenter, sicut decebat, rationabiliter.</p>
        </div2>

        
<div2 n="699"><head>[schol. 699]</head>

          <p> LIQVIDA INTER NVBILA pura: sed nihil tam contrarium nubibus. Nam liquidae non sunt ut
            in quinto diximus ubi est «liquidis in nubibus arsit harundo» unde nubes pro aere
            accipiamus positas.</p>
        </div2>

        
<div2 n="700"><head>[schol. 700]</head>

          <p> ET LONGA CANOROS DANT PER COLLA MODOS secundum Plinium, qui ait in naturali historia,
            cycnos ideo suavius canere, quia colla longa et inflexa habent, et necesse est
            eluctantem vocem per longum et flexuosum meatum varias reddere modulationes.</p>
        </div2>

        
<div2 n="701"><head>[schol. 701]</head>

          <p> SONAT AMNIS Caystrum dicit, qui cohaeret Asiae paludi. Quam cum significamus, ‘A’
            longa est, cum sit brevis, si provinciam significare voluerimus: quod significatur in
            Georgicis, ut «atquae Asia circum dulcibus in stagnis rimantur prata Caystri». Nam
            brevis est provinciam Asiam quando dicimus ‘a’ ut «postquam res Asiae».</p>
        </div2>

        
<div2 n="705"><head>[schol. 705]</head>

          <p> VOLVCRVM RAVCARVM ‘raucarum’ <foreign xml:lang="grc">τῶν μέσων</foreign> est, hoc est
            mediae significationis, sicut ‘grave olens’: nam legimus «graviter spirantis copia
            thymbrae». Sciendum tamen Vergilium secundum morem provinciae suae locutum, in qua bene
            canentes cycni rauciones vocantur.</p>
        </div2>

        
<div2 n="706"><head>[schol. 706]</head>

          <p> ECCE SABINORVM P. D. S. Vsurpat hoc: nam Clausus, Sabinorum rex, post exactos reges,
            cum quinque milibus clientum et amicorum Romam venit, et susceptus partem urbis ad
            habitandum accepit: ex quo Claudia et tribus est et familia nominata. PRISCO DE SANGVINE
            de antiquis Sabinis.</p>
        </div2>

        
<div2 n="707"><head>[schol. 707]</head>

          <p> MAGNVM AGMEN propter quinque milia clientum.</p>
        </div2>

        
<div2 n="709"><head>[schol. 709]</head>

          <p> POSTQVAM IN PARTEM DATA R. S. hoc de alia traxit historia. Nam post raptum Sabinarum
            et facta foedera inter Romulum et Sabinorum ducem Titum Tatium recepti in urbem Sabini
            sunt, sed hac lege, ut in omnibus essent cives Romani, excepto in suffragii lationem:
            nam magistratus non creabant.</p>
        </div2>

        
<div2 n="710"><head>[schol. 710]</head>

          <p> AMITERNA COHORS de Amiterno oppido. PRISCIQVE QVIRITES id est Sabini. Prisci autem
            ideo, quia post foedus Titi et Romuli placuit ut quasi unus de duobus fieret populus:
            unde et Romani Quirites dicti sunt, quod nomen Sabinorum fuerat a civitate Curibus, et
            Sabini a Romulo Romani vocati sunt.</p>
        </div2>

        
<div2 n="711"><head>[schol. 711]</head>

          <p> ERETI MANVS OMNIS oppidum est dictum a Iunone, id est <foreign xml:lang="grc">ἀπὸ τῆϛ
              Ἥρας</foreign>, quae illic colitur. OLIVIFERAEQVE MVTVSCAE haec Trebia dicta est
            postea, quam modo Trebulam dicimus. Apud quam Hannibal delevit populum Romanum: Lucanus
            «Cannarum fuimus Trebiaeque iuventus».</p>
        </div2>

        
<div2 n="712"><head>[schol. 712]</head>

          <p> NOMENTVM VRBEM hoc ex persona sua dicit poeta: nam adhuc civitas Nomentana non fuerat,
            etiam in sexto ait «hi tibi Nomentum et Gabios u. F., haec tum nomina erunt, nunc sunt
            s. n. t.». ROSEA RVRA VELINI Velinus lacus est iuxta agrum, qui Rosulanus vocatur. Varro
            tamen dicit lacum hunc a quodam consule in Narem vel Nartem fluvium - nam utrumque
            dicimus - esse diffusum. Post quod tanta est ea loca secuta fertilitas, ut etiam
            perticae longitudinem altitudo superaret herbarum: quin etiam quantum per diem demptum
            esset, tantum per noctes crescebat, quod Vergilius ad laudem suae provinciae transtulit,
            dicens «quantum longis carpent armenta diebus exigua tantum g. r. n. r.».</p>
        </div2>

        
<div2 n="713"><head>[schol. 713]</head>

          <p> TETRICAE HORRENTIS RVPES Tetricus mons in Sabinis asperrimus, unde tristes homines
            tetricos dicimus. MONTEMQVE SEVERVM proprium nomen est montis, sicut agri Rosei.</p>
        </div2>

        
<div2 n="714"><head>[schol. 714]</head>

          <p> CASPERIAMQVE COLVNT Casperia et Foruli civitates sunt. FLVMEN HIMELLAE Himella fluvius
            est. Et sic dixit ‘Himellae flumen’, ut «Buthroti urbem».</p>
        </div2>

        
<div2 n="715"><head>[schol. 715]</head>

          <p> QVI TIBERIM FABARIMQVE BIBVNT bene ‘bibunt’: namque Tiberis in Tuscia oritur, sed
            transit etiam per Sabinos, unde ‘bibunt’, non ‘possident’ dixit. Et sciendum Turno dari
            auxilia a tractu Piceni, Samnii, Campaniae et pro parte Apuliae: omnis vero Tuscia
            superior et Venetia Aeneae praestat auxilium. Fabarim autem quem dicit etiam ipse per
            Sabinos transit sed Farfarus dicitur: Plautus «dissipabo te tamquam folia Farfari»,
            Ovidius «et amoenae Farfarus umbrae». FRIGIDA MISIT NVRSIA Piceni civitas. ‘Frigida’
            autem aut re vera, aut certe venenosa, nocens: Gracchi namque ubique in contentionibus
            suis Nursinos sceleratos appellaverunt, et scimus amare Vergilium historiarum per
            transitum tangere.</p>
        </div2>

        
<div2 n="716"><head>[schol. 716]</head>

          <p> ORTINAE CLASSES Ortini equites qui classes dicuntur apasi, unde et tuba eorum classica
            dicimus, et partes populi classes vocamus, quae quinque fuisse legimus saepius. POPVLI
            LATINI qui intererant Albani montis viscerationi.</p>
        </div2>

        
<div2 n="717"><head>[schol. 717]</head>

          <p> INFAVSTVM INTERLVIT ALLIA NOMEN Allia fluvius haud longe ab urbe est. Iuxta quem Galli
            Brenno duce, XV Kal. Aug. die deleto exercitu, post triduum etiam urbem vastaverunt
            excepto Capitolio. Sane ‘Alia’ dicitur cui propter metri necessitatem unum l addidit ut
            Allia diceretur sicut ‘reliquias’ unde apparet bene dixisse Lucanum «quas aliae
            clades».</p>
        </div2>

        
<div2 n="718"><head>[schol. 718]</head>

          <p> MARMORE mari.</p>
        </div2>

        
<div2 n="720"><head>[schol. 720]</head>

          <p> VEL CVM SOLE NOVO prima aestatis parte: nam proprie sol novus est VIII Kal. Ian.; sed
            tunc non sunt aristae, quas ab ariditate dictas esse constat.</p>
        </div2>

        
<div2 n="721"><head>[schol. 721]</head>

          <p> AVT HERMI CAMPO Hermus Lydiae fluvius, qui superfusus campis gignit fertilitatem, unde
            harenas aureas fingitur trahere. LYCIAE F. A. provincia est fertilis frugum.</p>
        </div2>

        
<div2 n="723"><head>[schol. 723]</head>

          <p> HINC AGAMEMNONIVS TROIANI NOMINIS HOSTIS hunc Agamemnonis plerique comitem, plerique
            nothum filium volunt. Qui cum venisset ad Italiam auditoque adventu Aeneae in bellum
            ruit, non amore Turni, sed odio hostilitatis antiquae; unde ait ‘Troiani nominis
            hostis’.</p>
        </div2>

        
<div2 n="725"><head>[schol. 725]</head>

          <p> RAPIT POPVLOS raptim adducit. Etiam Campaniae loca commemorat. Nam Massicus mons est
            vitibus plenus. ‘Massica’ autem dixit, ut «Maenala».</p>
        </div2>

        
<div2 n="727"><head>[schol. 727]</head>

          <p> AVRVNCI PATRES isti graece Ausones nominantur. SIDICINAQVE IVXTA AEQVORA ab oppido
            quod Sidicinum dicitur.</p>
        </div2>

        
<div2 n="728"><head>[schol. 728]</head>

          <p> CALES LINQVVNT civitas est Campaniae; nam in Flaminia quae est Cale dicitur. Est et in
            Gallaecia hoc nomine, quam Sallustius captam a Perperna commemorat. AMNISQVE VADOSI
            ACCOLA VVLTVRNI fluvius, iuxta Cumas cadit in mare.</p>
        </div2>

        
<div2 n="729"><head>[schol. 729]</head>

          <p> SATICVLVS ASPER populus Campaniae, asper moribus.</p>
        </div2>

        
<div2 n="730"><head>[schol. 730]</head>

          <p> OSCORVMQVE MANVS Capuenses dicit, qui ante Opikoi appellati sunt, quod illic plurimi
            abundavere serpentes. ACLYDES ILLIS TELA aclydes sunt tela quaedam antiqua, adeo ut nec
            usquam commemorarentur in bello. Legitur tamen quod sint clavae cubito semis factae,
            eminentibus hinc et hinc acuminibus quibusdam: quae ita in hostem iaciuntur religatae
            loro vel lino, ut peractis vulneribus possint ad dominos reverti. Putatur tamen esse
            teli genus, quod flagello in inmensum iaci potest.</p>
        </div2>

        
<div2 n="732"><head>[schol. 732]</head>

          <p> LAEVAS CAETRA TEGIT scutum loreum, quo utuntur Afri et Hispani. FALCATI COMMINVS ENSES
            adfectavit varietatem: nam consequens fuerat ut diceret ‘dextras armant gladii falcati’.
            Falcatus autem ensis est harpen, qua usus est Perseus: Lucanus «harpen alterius monstri
            iam caede rubentem».</p>
        </div2>

        
<div2 n="734"><head>[schol. 734]</head>

          <p> OEBALE Oebalus filius est Telonis et nymphae Sebethidis. Haec autem est iuxta
            Neapolim. Sed Telon diu regnavit apud Capreas, insulam contra Neapolim sitam. Filius
            vero eius, patris non contentus imperio, transiit ad Campaniam et multis populis
            subiugatis suum dilatavit imperium.</p>
        </div2>

        
<div2 n="735"><head>[schol. 735]</head>

          <p> TELEBOVM CAPREAS CVM REGNA TENERET cum teneret Capreas, regna Teleboum: nam Teleboae
            Caprearum sunt populi, quos Telon suo regebat imperio.</p>
        </div2>

        
<div2 n="738"><head>[schol. 738]</head>

          <p> SARRASTRIS POPVLOS populi Campaniae sunt a Sarno fluvio.</p>
        </div2>

        
<div2 n="739"><head>[schol. 739]</head>

          <p> RVFRAS BATVLVMQVE castella Campaniae. ARVA CELEMNAE Iunonis. Locus Campaniae est
            Celemnae, sacer Iunoni.</p>
        </div2>

        
<div2 n="740"><head>[schol. 740]</head>

          <p> ET QVOS MALIFERAE DESPECTANT MOENIA BELLAE multi Nolam volunt intellegi et dicunt
            iratum Vergilium nomen eius mutasse propter sibi negatum hospitium, et id aperte
            noluisse dicere, sed ostendere per periphrasin; nam illic Punica mala nascuntur unde
            nunc ‘Bella’ pro ‘Nola’ posuerit. Alii volunt accipi ‘moenia Abellae’, ut sit synalipha
            cum legimus ‘moenia Abellae’.</p>
        </div2>

        
<div2 n="741"><head>[schol. 741]</head>

          <p> CATEIAS tela Gallica: unde et Teutonicum ritum dixit.</p>
        </div2>

        
<div2 n="742"><head>[schol. 742]</head>

          <p> RAPTVS DE SVBERE CORTEX bene ‘raptus’, id est raptim sublatus, quia recens suberis
            cortex in quamvis formam tota flectitur facilitate.</p>
        </div2>

        
<div2 n="744"><head>[schol. 744]</head>

          <p> MONTOSAE NERSAE civitas in montibus posita.</p>
        </div2>

        
<div2 n="745"><head>[schol. 745]</head>

          <p> INSIGNEM FAMA bene ‘fama’, quia occidetur, ut «obtruncat Vfentemque Gyas, cadit e. T.
            a.».</p>
        </div2>

        
<div2 n="746"><head>[schol. 746]</head>

          <p> HORRIDA PRAECIPVE CVI GENS Aequiculam gentem dicit, et morum et vitae qualitate
            praeduram. Sane aliud pendet ex alio: ideo erant horridi, quia venabantur; ideo
            venabantur, quia habebant duras glebas, id est infertiles: nam molles feraces sunt, ut
            in Georgicis docet «et cui putre solum, namque hoc imitamur arando».</p>
        </div2>

        
<div2 n="750"><head>[schol. 750]</head>

          <p> QVIN ET MARRVVIA VENIT DE GENTE SACERDOS Medea quando relictis Colchis Iasonem secuta
            est, dicitur ad Italiam pervenisse, et populos quosdam circa Fucinum ingentem lacum
            habitantes, qui Marrubii appellabantur quasi circa mare habitantes, propter paludis
            magnitudinem, docuit remedia contra serpentes: quamquam alii Marrubios a rege dictos
            velint. Hi ergo populi Medeam Angitiam nominaverunt ab eo quod eius carminibus serpentes
            angerent. Ab his nunc Vmbronem venisse dicit, non regem, sed ducem. Sunt autem isti
            Marsorum populi.</p>
        </div2>

        
<div2 n="751"><head>[schol. 751]</head>

          <p> FRONDE SVPER GALEAM ET FELICI COMPTVS OLIVA comptus frondibus festae olivae.</p>
        </div2>

        
<div2 n="753"><head>[schol. 753]</head>

          <p> VIPEREO GENERI terrenis serpentibus. GRAVITER SPIRANTIBVS HYDRIS aquae serpentibus.
            ‘Graviter’ autem ‘spirantibus’ solo nocentibus flatu: Lucanus «ante venena nocens».</p>
        </div2>

        
<div2 n="754"><head>[schol. 754]</head>

          <p> SPARGERE conficere, ut «et spargere venena didicerunt».</p>
        </div2>

        
<div2 n="755"><head>[schol. 755]</head>

          <p> ARTE LEVABAT leviores esse faciebat, ut «nostrumque leves quaecumque laborem».</p>
        </div2>

        
<div2 n="756"><head>[schol. 756]</head>

          <p> MEDICARI CVSPIDIS ICTVM ‘medicor illam rem’ et ‘illi rei’, sicut modulor.</p>
        </div2>

        
<div2 n="760"><head>[schol. 760]</head>

          <p> LIQVIDI FLEVERE LACVS etiam alii.</p>
        </div2>

        
<div2 n="761"><head>[schol. 761]</head>

          <p> IBAT ET HIPPOLYTI PROLES PVLCHERRIMA BELLO VIRBIVS Theseus mortua Hippolyte Phaedram,
            Minois et Pasiphaae filiam, superduxit Hippolyto, qui cum de stupro illam interpellantem
            contempsisset, falso delatus ad patrem est, quod ei vim voluisset inferre. Ille, hoc est
            Theseus, Aegeum patrem rogavit ut se ulcisceretur, qui agitanti currus Hippolyto inmisit
            focam in litore, qua equi territi eum distraxerunt. Tunc Diana eius castitate commota
            revocavit eum per Aesculapium, filium Apollinis et Coronidis, qui natus erat exsecto
            matris ventre, ideo quod cum Apollo audisset a corvo, eius custode, eam adulterium
            committere, iratus Coronidem maturo iam partu confixit sagittis, corvum vero nigrum
            fecit ex albo, et exsecto ventre Coronidis produxit ita Aesculapium, qui factus est
            medicinae peritus. Hunc postea Iuppiter propter revocatum Hippolytum interemit: unde
            Apollo iratus Cyclopas fabricatores fulminum confixit sagittis, ob quam rem a Iove
            iussus est Admeti regis novem annis armenta pascere divinitate deposita. Sed Diana
            Hippolytum revocatum ab inferis in Aricia nymphae commendavit Egeriae et eum Virbium
            quasi bis virum iussit vocari. Cuius nunc filium cognominem dicit in bellum venire: adeo
            omnia ista fabulosa sunt. Nam cum castus ubique inductus sit et qui semper solus
            habitaverit, habuisse tamen fingitur filium. Re vera autem, ut et supra diximus, Virbius
            est numen coniunctum Dianae, ut matri deum Attis, Minervae Erichthonius, Veneri
            Adonis.</p>
        </div2>

        
<div2 n="762"><head>[schol. 762]</head>

          <p> QVEM MATER ARICIA MISIT civitas iuxta Albam. ‘Mater’ autem propter Augustum dicit, qui
            fuerat ex Aricina matre progenitus: ac si diceret, quae tanti auctor est generis.</p>
        </div2>

        
<div2 n="763"><head>[schol. 763]</head>

          <p> EGERIAE LVCO nympha in Aricino nemore, quam amicam suam Numa esse fingebat ad
            firmandam legum suarum auctoritatem.</p>
        </div2>

        
<div2 n="764"><head>[schol. 764]</head>

          <p> PINGVIS VBI ET PLACABILIS ARA DIANAE ‘pinguis’ frequenti sacrificio, ‘placabilis’
            autem ac si diceret, non qualis ante fuit, vel illic vel apud Tauros, humano gaudens
            cruore: quam historiam plene in secundo diximus, cum Iphigeniae incidit
            commemoratio.</p>
        </div2>

        
<div2 n="765"><head>[schol. 765]</head>

          <p> ARTE NOVERCAE OCCIDERIT bene vim sceleris expressit sola novercae commemoratione.</p>
        </div2>

        
<div2 n="769"><head>[schol. 769]</head>

          <p> PAEONIIS REVOCATVM HERBIS aut medicinalibus, a Paeone medico deorum, qui Paean
            secundum Doricos dicitur, secundum rationem Paeon: aut re vera herbam Paeoniam dicit,
            cuius Creta ferax est. ET AMORE DIANAE ‘amore’, id est cura.</p>
        </div2>

        
<div2 n="772"><head>[schol. 772]</head>

          <p> MEDICINAE TALIS ET ARTIS quae etiam fata dissolveret.</p>
        </div2>

        
<div2 n="773"><head>[schol. 773]</head>

          <p> POENIGENAM matris poena genitum: alii ‘Phoebigenam’ legunt, ut Probus.</p>
        </div2>

        
<div2 n="775"><head>[schol. 775]</head>

          <p> RELEGAT commendat ab aliis segregatum.</p>
        </div2>

        
<div2 n="776"><head>[schol. 776]</head>

          <p> SOLVS in solis locis: nam ‘solus’ quomodo qui filium dicitur suscepisse? IGNOBILIS non
            vilis, sed ignotus: quamquam possit etiam ad illud referri quod dicitur quibusdam
            artibus posse hominum vitam ultra fata protendi, ita tamen, ut solam habeant vitae
            imaginationem; videntur enim omnia facere nec faciunt.</p>
        </div2>

        
<div2 n="777"><head>[schol. 777]</head>

          <p> VERSOQVE VBI NOMINE de re facto, ut «oestrum Grai vertere vocantes».</p>
        </div2>

        
<div2 n="778"><head>[schol. 778]</head>

          <p> VNDE ETIAM TRIVIAE TEMPLO exponit <foreign xml:lang="grc">τὸ αἴτιον</foreign>: nam
            Callimachus scripsit αἴτια, in quibus etiam hoc commemorat.</p>
        </div2>

        
<div2 n="781"><head>[schol. 781]</head>

          <p> HAVD SETIVS non segnius patre. Dicit autem tantae eum fuisse audaciae, ut nec paternae
            mortis terreretur exemplo.</p>
        </div2>

        
<div2 n="784"><head>[schol. 784]</head>

          <p> VERTITVR id est agit. ET TOTO VERTICE SVPRA EST Statius «et toto despectat corpore
            bellum».</p>
        </div2>

        
<div2 n="786"><head>[schol. 786]</head>

          <p> AETNAEOS EFFLANTEM FAVCIBVS IGNES nimios, quantos habet Aetna.</p>
        </div2>

        
<div2 n="787"><head>[schol. 787]</head>

          <p> TAM MAGIS ILLA FREMENS ET TRISTIBVS EFFERA FLAMMIS QVAM MAGIS EFFVSO CRVDESCVNT
            SANGVINE PVGNAE legitur in arte quod ‘tam magis maxime minus minime’ positivo tantum
            iungantur: quod tamen tunc observatur si ponantur ad augmentum istae particulae; tunc
            enim vitiosam faciunt elocutionem. Ceterum si ad exaequationem positae sint, possunt vel
            comparativo vel superlativo vel pro his gradibus ipsae inter se iungi: hinc ergo est
            ‘tam magis illa fremens et tristibus effera flammis quam magis effuso crudescunt
            sanguine pugnae’, non enim ad praelationem positae sunt, sed ad exaequationem. Maiores
            enim nostri vitia non in dicto, sed in significatione esse voluerunt. Hinc est in
            Sallustio «ita quam quisque pessime fecit, tam maxime tutus est»: nam et hic exaequatio
            est, non comparatio.</p>
        </div2>

        
<div2 n="790"><head>[schol. 790]</head>

          <p> IO AVRO INSIGNIBAT haec Inachi filia Argivorum fluminis fuit. Hanc amavit Iuppiter. Et
            dum cum ea esset, Iuno supervenit. Timens ille ne deprehenderetur, Io mutavit in vaccam
            et eam poscenti dedit Iunoni, ne paelicem confiteretur. Cui Iuno Argum, oculatum omnibus
            membris, Arestoris filium custodem adposuit. Quem cum Iuppiter per Mercurium
            interemisset, Iuno eum in pavonem mutavit, Ioni vero inmisit oestrum, quo diu vexata ad
            Aegyptum venit et Iovis voluntate in Isin mutata est. INSIGNIBAT signo suo clarum esse
            faciebat.</p>
        </div2>

        
<div2 n="791"><head>[schol. 791]</head>

          <p> ARGVMENTVM INGENS aut fabula, ut Cicero «argumenta erant in valvis», aut re vera
            argumentum, quo se Graecum probare cupiebat. Hoc etiam Amata superius dixit «Inachus
            Acrisiusque patres mediaeque Mycenae». CVSTOS ne reverti posset in formam priorem.</p>
        </div2>

        
<div2 n="792"><head>[schol. 792]</head>

          <p> PATER INACHVS pater non tantum eius, sed auctor originis Turni.</p>
        </div2>

        
<div2 n="794"><head>[schol. 794]</head>

          <p> TOTIS AGMINA DENSENTVR CAMPIS qui oculis poterant subiacere. DENSENTVR vero denseo
            denses dicimus, aliter non. ARGIVAQVE PVBES et hoc ad generis, ut supra diximus,
            pertinet probationem, quod eum sequebantur Argivi.</p>
        </div2>

        
<div2 n="795"><head>[schol. 795]</head>

          <p> VETERESQVE SICANI bene ‘veteres’: nam ubi nunc Roma est, ibi fuerunt Sicani, quos
            postea pepulerunt Aborigines.</p>
        </div2>

        
<div2 n="796"><head>[schol. 796]</head>

          <p> SACRANAE ACIES dicunt quendam Corybantem venisse ad Italiam et tenuisse loca, quae
            nunc urbi vicina sunt, et ex eo populos ducentes originem Sacranos appellatos; nam
            sacrati sunt matri deum Corybantes. Alii Sacranas acies Ardeatum volunt, qui aliquando
            cum pestilentia laborarent, ver sacrum voverunt, unde Sacrani dicti sunt. PICTI SCVTA
            LABICI Glaucus, Minois filius, venit ad Italiam. Et cum sibi imperium posceret nec
            acciperet, ideo quod nihil praestabat, sicut eius pater praestiterat zonam eis
            transmittendo, cum antea discincti essent, ostendit scutum militarem: a quo et ipse
            Labicus dictus est, et ex eo populi <foreign xml:lang="grc">ἀπὸ τῆϛ λαβῆς</foreign>,
            quam latine amplam vocamus. ‘Picti’ autem ‘scuta’ id est in bello frequenter probati:
            nam apud maiores virorum fortium erant scuta depicta, contra inertium et tironum pura
            erant, unde est «parmaque inglorius alba», id est non picta.</p>
        </div2>

        
<div2 n="797"><head>[schol. 797]</head>

          <p> QVI SALTVS TIBERINE TVOS non originem, ut diximus supra. SACRVMQVE NVMICI LITVS ARANT
            aut iam tunc sacrum, aut prolepsis est, nam consecratus est Numicus, postquam inventum
            est illic cadaver Aeneae.</p>
        </div2>

        
<div2 n="798"><head>[schol. 798]</head>

          <p> LITVS ARANT litus fluminis, ut «viridique in litore conspicitur sus».</p>
        </div2>

        
<div2 n="799"><head>[schol. 799]</head>

          <p> CIRCAEVMQVE IVGVM circa hunc tractum Campaniae colebatur puer Iuppiter, qui Anxyrus
            dicebatur, quasi <foreign xml:lang="grc">ἄνευ ξυροῦ</foreign>, id est sine novacula,
            quia barbam numquam rasisset, et Iuno virgo, quae Feronia dicebatur. Est autem fons in
            Campania iuxta Terracinam, quae aliquando Anxur est dicta.</p>
        </div2>

        
<div2 n="800"><head>[schol. 800]</head>

          <p> ET VIRIDI GAVDENS FERONIA LVCO non vacat quod addidit ‘viridi’: nam cum aliquando
            huius fontis lucus fortuito arsisset incendio et vellent incolae exinde transferre
            simulacra, subito reviruit.</p>
        </div2>

        
<div2 n="801"><head>[schol. 801]</head>

          <p> QVA SATVRAE IACET ATRA PALVS secundum hanc lectionem re vera Saturam paludem
            intellegimus; sed alii ‘Sturae’ legunt. Quod si est, paludem pro flumine posuit; nam
            haud longe a Terracina oppidum est Astura et eiusdem cognominis fluvius.</p>
        </div2>

        
<div2 n="802"><head>[schol. 802]</head>

          <p> QVAERIT ITER VALLES satis signatis verbis expressit flumen angustum, contra de
            Tiberino ait «in mare prorumpit».</p>
        </div2>

        
<div2 n="803"><head>[schol. 803]</head>

          <p> HOS SVPER ADVENIT VVLSCA DE GENTE CAMILLA prudenter post inpletam commemorationem
            virorum transit ad feminas; ita enim et de Troianis legitur, qui ultimum Amazonum
            auxilium postularunt: quae res ab Homero praetermissa est. Sane iam praesagium est
            infelicitatis futurae quod inter ipsa principia armantur et feminae. VVLSCA DE GENTE de
            Priverno, Volscorum oppido, ut «Priverno antiqua Metabus cum excederet urbe».</p>
        </div2>

        
<div2 n="804"><head>[schol. 804]</head>

          <p> FLORENTES AERE CATERVAS Ennius et Lucretius florens dicunt omne quod nitidum est; hoc
            est secutus Vergilius, aliter acyrologia est: Lucretius «florebat navibus pontus».</p>
        </div2>

        
<div2 n="805"><head>[schol. 805]</head>

          <p> CALATHISVE MINERVAE Minerva et armorum dea est et lanificii, sed Camilla animum ad
            arma sola contulerat.</p>
        </div2>

        
<div2 n="807"><head>[schol. 807]</head>

          <p> CVRSVQVE PEDVM bene ‘pedum’ adiecit, ne per equum eius gloria minueretur, quod ei
            obicitur «quid tam<del>[en]</del> egregium, si femina forti fidis equo?».</p>
        </div2>

        
<div2 n="809"><head>[schol. 809]</head>

          <p> ARISTAS primas spicae partes, dictas ab eo quod primae arescant.</p>
        </div2>

        
<div2 n="811"><head>[schol. 811]</head>

          <p> TINGVERET mergeret, ut «tinguat equos».</p>
        </div2>

        
<div2 n="813"><head>[schol. 813]</head>

          <p> IVVENTVS TVRBAQVE MIRATVR MATRVM ante ornatum eius, postea arma dicturus est: unde
            hysteroproteron in respondendo esse volverunt, ut ornatum matres, viri vero arma
            mirentur. Sed melior sensus, si, sicut dictum est, accipimus: ea enim sexus miratur
            uterque quae sunt posita contra opinionem, ut mirentur feminae arma in muliere, viri
            ornatum in bellatrice.</p>
        </div2>

        
<div2 n="814"><head>[schol. 814]</head>

          <p> INHIANS stupore quodam, ore patefacto.</p>
        </div2>

        
<div2 n="816"><head>[schol. 816]</head>

          <p> LYCIAM PHARETRAM quasi Lyciam, ut legimus ‘Cretenses sagittas’.</p>
        </div2>

        
<div2 n="817"><head>[schol. 817]</head>

          <p> PASTORALEM PRAEFIXA CVSPIDE MYRTVM non hastam myrteam, sed ipsam myrtum: Statius
            «Lernaeam iacit ille trabem».</p>
        </div2>

      </div1>

      
<div1 id="VIII" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER OCTAVVS›</head>

        
<div2 n="1"><head>[schol. 1]</head>

          <p> VT BELLI SIGNVM LAVRENTI TVRNVS AB ARCE EXTVLIT apud maiores nostros tria erant
            militiae genera in bellis gerendis: nam aut legitima erat militia aut coniuratio aut
            evocatio. Legitima erat militia eorum, qui singuli iurabant pro republica se esse
            facturos, nec discedebant nisi completis stipendiis, id est militiae temporibus: et
            sacramentum vocabatur. Aut certe si esset tumultus, id est bellum Italicum et Gallicum,
            in quibus ex periculi vicinitate erat timor multus, quia singulos interrogare non
            vacabat, qui fuerat ducturus exercitum ibat ad Capitolium exinde proferens duo vexilla,
            unum russeum, quod pedites evocabat, et unum caeruleum, quod erat equitum – nam
            caeruleus color maris est, a cuius deo equum constat inventum – dicebat «qui rem
            publicam salvam esse vult, me sequatur», et qui convenissent, simul iurabant: et
            dicebatur ista militia coniuratio. Fiebat etiam evocatio: nam ad diversa loca diversi
            propter cogendos mittebantur exercitus. Modo ergo duo sunt genera militiae, coniuratio
            et evocatio, quippe in tumultu. Sane incongruum non est quod signum belli, id est
            vexilli elevationem Turno dat: aut cum de rege Latino dixerit supra «rerumque reliquit
            habenas». ‘Belli’ autem ‘signum’ generaliter dixit, nam multa sunt: sed vexillum
            significat, quod est tractum a veli diminutione, ut ‘velum vexillum’.</p>
        </div2>

        
<div2 n="2"><head>[schol. 2]</head>

          <p> STREPVERVNT CORNVA CANTV quae simul sonabant, ut «aereaque assensu conspirant cornua
            rauco».</p>
        </div2>

        
<div2 n="3"><head>[schol. 3]</head>

          <p> VTQVE ACRES CONCVSSIT EQVOS hoc ad equites pertinet. VTQVE IMPVLIT ARMA hoc ad pedites
            pertinet. Est autem sacrorum: nam is qui bellorum susceperat curam, sacrarium Martis
            ingressus primo ancilia commovebat, post hastam simulacri ipsius dicens «Mars
            vigila».</p>
        </div2>

        
<div2 n="4"><head>[schol. 4]</head>

          <p> EXTEMPLO aut subito, aut re vera ex ipso templo, id est post divina arma commota.
            TVMVLTV TREPIDO festino, more suo.</p>
        </div2>

        
<div2 n="5"><head>[schol. 5]</head>

          <p> CONIVRAT nota de re bona coniurationem dici posse: ergo coniuratio <foreign xml:lang="grc">
              τῶν μέσων</foreign> est. IVVENTVS EFFERA efferata per furiam.</p>
        </div2>

        
<div2 n="6"><head>[schol. 6]</head>

          <p> MESSAPVS ET VFENS bona electio personarum ad dilectum habendum: unus eques bonus, id
            est Messapus, mittitur, alter pedes egregius.</p>
        </div2>

        
<div2 n="7"><head>[schol. 7]</head>

          <p> CONTEMPTORQVE DIVVM quis enim iustius quam sacrilegus contra pios et praepararet
            bellum et gereret?</p>
        </div2>

        
<div2 n="8"><head>[schol. 8]</head>

          <p> VASTANT CVLTORIBVS abducendo cultores vastos et desertos efficiunt.</p>
        </div2>

        
<div2 n="9"><head>[schol. 9]</head>

          <p> MITTITVR ET MAGNI VENVLVS D. A. V. Diomedes postquam repperit ira Veneris a se
            vulneratae uxorem apud Argos turpiter vivere, noluit reverti: sed tenuit partes Apuliae,
            et edomita omni montis Gargani multitudine in eodem tractu civitates plurimas condidit.
            Nam et Beneventum et Equumtuticum ipse condidit, et Arpos, quae Argyrippa dicitur, ad
            quam nunc Venulus mittitur, non Arpinum, quam constat esse Campaniae, unde Cicero
            Arpinas. Sane sciendum Apuliam uno dictam vocabulo, sed huius partem quam Diomedes
            tenuit, Messapiam et Peucetiam a duobus fratribus dictam, qui illic imperarunt: item
            Dauniam a Dauno rege Apuliae. VENVLVS hunc fuisse constat Argivum: nam Tiburs est, ut
            ille indicat locus «praedam Tiburtum ex agmine raptam portat ovans». Considerate ergo
            hic ad Diomedem mittitur, ut eum vel quasi civis possit movere.</p>
        </div2>

        
<div2 n="10"><head>[schol. 10]</head>

          <p> CONSISTERE iam esse conditos et fundasse civitatem.</p>
        </div2>

        
<div2 n="12"><head>[schol. 12]</head>

          <p> ET FATIS REGEM SE DICERE POSCI ut illud est «expectate solo Laurenti». Et dicendo
            ‘posci’ agit subtiliter: nam si non venit errore, sed fato, omnem sibi utique est
            vindicaturus Italiam, sine dubio et Diomedis imperium.</p>
        </div2>

        
<div2 n="13"><head>[schol. 13]</head>

          <p> VIRO SE ADIVNGERE GENTES DARDANIO bene non ‘Aeneae’ dixit, sed ‘viro Dardanio’, ut non
            sit mirum si sequebantur hominem sibi cognatione sociatum, ut «hinc Dardanus ortus, huc
            repetit».</p>
        </div2>

        
<div2 n="15"><head>[schol. 15]</head>

          <p> QVID STRVAT HIS COEPTIS cum hinc iam coeperit. Et participialiter dixit. Ab eo quod
            est incipio ‘coeptus’ facit: hinc ergo ‘coeptis’. QVEM SI FORTVNA SEQVATVR E. P. et si
            eum fortuna comitetur, quem finem suae velit esse victoriae, ipsum melius nosse, qui iam
            antiquus est hostis. Vult autem intellegi Aenean etiam contra Diomeden bella gesturum,
            non tantum propter praesens imperium, sed et causa hostilitatis antiquae.</p>
        </div2>

        
<div2 n="18"><head>[schol. 18]</head>

          <p> TALIA PER LATIVM ‘gerebantur’ subaudis: et est formosa eclipsis.</p>
        </div2>

        
<div2 n="19"><head>[schol. 19]</head>

          <p> CVNCTA VIDENS mente pertractans: nam non videbat. CVRARVM FLVCTVAT AESTV his verbis
            futuram praeoccupat comparationem, quae est Apollonii verbum ad verbum.</p>
        </div2>

        
<div2 n="23"><head>[schol. 23]</head>

          <p> SOLE REPERCVSSVM aut vacat ‘re’: aut bene ‘repercussum’, quia primo aquam ferit,
            postea tendit ad tecta. RADIANTIS I. L. negant omnes physici lumen lunae aliud ex se
            reddere. Vituperatur hoc dicto Vergilius: quod tamen tolerabile est, quia non lunam, sed
            imaginem dixit lunae, quam ex sole lumen accipere manifestum est.</p>
        </div2>

        
<div2 n="25"><head>[schol. 25]</head>

          <p> LAQVEARIA multi ‘lacuaria’ legunt, nam ‘lacus’ dicuntur: unde est in Horatio «nec mea
            renidet in domo lacunar».</p>
        </div2>

        
<div2 n="27"><head>[schol. 27]</head>

          <p> ALITVVM pro ‘alitum’, sed metri causa, ut diximus supra, addit syllabam.</p>
        </div2>

        
<div2 n="28"><head>[schol. 28]</head>

          <p> SVB AETHERIS AXE id est sub aëre.</p>
        </div2>

        
<div2 n="30"><head>[schol. 30]</head>

          <p> SERAMQVE DEDIT PER MEMBRA QVIETEM tardam, quippe in bellicis curis.</p>
        </div2>

        
<div2 n="31"><head>[schol. 31]</head>

          <p> TIBERINVS AMOENO bene ‘Tiberinus’, quia supra dixerat ‘deus’: nam in sacris Tiberinus,
            in coenolexia Tiberis, in poemate Thybris vocatur.</p>
        </div2>

        
<div2 n="33"><head>[schol. 33]</head>

          <p> SENIOR atqui ubique eum flavum dixit; sed ‘senior’ aut propter spumas dictum est, aut
            ad reverentiam pertinet: sic Lucanus de urbe Roma adhuc florente «turrigero canos
            effundens v. c.».</p>
        </div2>

        
<div2 n="35"><head>[schol. 35]</head>

          <p> CVRAS HIS DEMERE D. habitum futurae orationis ostendit.</p>
        </div2>

        
<div2 n="36"><head>[schol. 36]</head>

          <p> O SATE GENTE D. alibi «deum certissima proles».</p>
        </div2>

        
<div2 n="37"><head>[schol. 37]</head>

          <p> VRBEM QVI REVEHIS NOBIS ut «Ilium in Italiam portans»: ‘urbem’ modo pro civibus
            posuit. ‘Revehis’ autem propter Dardanum.</p>
        </div2>

        
<div2 n="38"><head>[schol. 38]</head>

          <p> EXPECTATE SOLO LAVRENTI dat adfectum etiam locis, ut «ipsae te, Tityre pinus, ipsi te
            fontes, ipsa haec a. v.».</p>
        </div2>

        
<div2 n="39"><head>[schol. 39]</head>

          <p> HIC TIBI CERTA DOMVS quod superius ab Apolline poposcerat, hoc nunc indicat Tiberis ut
            «da propriam, Thymbraee, domum, d. m.».</p>
        </div2>

        
<div2 n="40"><head>[schol. 40]</head>

          <p> TVMOR OMNIS ET IRAE C. D. aliqua hemistichia in Vergilio sunt tam sensu inminuta, quam
            verbis, ut ecce hoc loco: namque non possumus intellegere quievisse omnem tumorem et
            iram deorum, cum adhuc inimica sit Iuno, et ad Troianorum perniciem addantur alia
            numina, ut Furia, ut Iuturna: unde mire quidam conclusit hunc versum, dicens «concessere
            deum profugis nova moenia Teucris». Quodsi ita acceperimus, ut dicat Teucros constituere
            civitatem, nec ea numina, quae irata sunt, vetant, nihil erit contrarium: nam et ipsa
            Iuno hoc dicit «non dabitur regnis, esto, prohibere Latinis: atque inmota manet fatis L.
            c.». Hic autem sensus, etiamsi detrahas subauditionem, potest accipi a superioribus, ut
            sit: tumor omnis et irae concessere d., ut hic tibi sit certa domus certi penates.</p>
        </div2>

        
<div2 n="43"><head>[schol. 43]</head>

          <p> LITOREIS licet possimus etiam de fluvio litus dicere, ponit tamen discretionem, ut hic
            ‘sub ilicibus’, paulo post «viridique in litore c. s.». Hanc autem porcam, ut supra
            dictum est, secum habuere Troiani, quam amissam in Campania invenerunt cum fetu circa
            Laurentem agrum. Quam ideo Aeneas immolavit Iunoni, quia ipsa dicitur terra, ut
            «coniugis in gremium laetae d.». Scimus enim hoc animal inimicum esse frugibus, ut
            caprum vitibus, qui Libero immolatur.</p>
        </div2>

        
<div2 n="44"><head>[schol. 44]</head>

          <p> ENIXA IACEBIT participio utens tangit historiam.</p>
        </div2>

        
<div2 n="45"><head>[schol. 45]</head>

          <p> SOLO RECVBANS ‘solo’ videtur abundare.</p>
        </div2>

        
<div2 n="47"><head>[schol. 47]</head>

          <p> EX QVO qua ratiocinatione.</p>
        </div2>

        
<div2 n="49"><head>[schol. 49]</head>

          <p> QVOD INSTAT quod solum ex laboribus restat: cura enim Aeneae praesentis fuerat
            necessitatis.</p>
        </div2>

        
<div2 n="51"><head>[schol. 51]</head>

          <p> ARCADES HIS ORIS GENVS A P. P. Euander Arcas fuit, nepos Pallantis, regis Arcadiae.
            Hic patrem suum occidit, suadente matre Nicostrata, quae etiam Carmentis dicta est, quia
            carminibus vaticinabatur. Dimissa provincia sua, venit ad Italiam et pulsis Aboriginibus
            tenuit loca, in quibus nunc Roma est, et modicum oppidum fundavit in monte Palatino. Hic
            autem mons Palatinus secundum Vergilium a Pallante, avo Euandri, est dictus, secundum
            Varronem et alios a filia Euandri Pallantia, ab Hercule vitiata et postea illic sepulta,
            vel certe a Pallante eius filio illic sepolto. Alii ab ovium balatu Balanteum volunt
            dictum, et exinde per antistichon Pallanteum dictum. Sed si a balatu hoc nomen venerit,
            ‘pa’ longa est, sicut eam Martialis ponit plerumque; si autem a Pallante, ‘pa’ brevis
            est, ut eam ponit ubique Vergilius secundum suam opinionem. GENVS A PALLANTE PROFECTVM
            profectum ad has oras genus a Pallante, non a Pallante profectum.</p>
        </div2>

        
<div2 n="53"><head>[schol. 53]</head>

          <p> IN MONTIBVS ut diximus supra, in minoribus illis colliculis.</p>
        </div2>

        
<div2 n="54"><head>[schol. 54]</head>

          <p> PALLANTIS PROAVI confudit nomina, ut plerumque solet; nam avus fuit. Sic et illud
            dixit «luco tunc forte parentis Pilumni Turnus» et alibi «Pilumnusque illi quartus
            pater».</p>
        </div2>

        
<div2 n="55"><head>[schol. 55]</head>

          <p> HI BELLVM ADSIDVE DVCVNT CVM GENTE LATINA ‘ducunt’ aut gerunt, aut in longum trahunt.
            Et bene praestandorum auxiliorum exprimit causam, ne magis Turno, quasi Graeco, favere
            credantur.</p>
        </div2>

        
<div2 n="56"><head>[schol. 56]</head>

          <p> FOEDERA IVNGE legitur et ‘foedere iunge’.</p>
        </div2>

        
<div2 n="57"><head>[schol. 57]</head>

          <p> RECTO FLVMINE D. recto a fluminis itinere. Et sic dixit, ut «tunc se ad Caietae recto
            f. l.», hoc est a litore non recedens. Sic ergo et nunc a litore fluvii non recedentem
            significat. Est et alia expositio, ut ‘recto flumine d.’ edomito, frenato et in
            tranquillitatem redacto intellegamus: quod etiam fecit, ut «mitis ut in morem stagni p.
            p.»: ut sit ‘recto’ praeteriti temporis participium ab eo quod est ‘rego’.</p>
        </div2>

        
<div2 n="60"><head>[schol. 60]</head>

          <p> IVNONI FER RITE PRECES sicut etiam Helenus monuit.</p>
        </div2>

        
<div2 n="61"><head>[schol. 61]</head>

          <p> MIHI VICTOR HONOREM PERSOLVES bene ei adimit bellicam curam promittendo voti fore
            compotem.</p>
        </div2>

        
<div2 n="63"><head>[schol. 63]</head>

          <p> STRINGENTEM RIPAS radentem, inminuentem: nam hoc est Tiberini fluminis proprium, adeo
            ut ab antiquis Rumon dictus sit, quasi ripas ruminans et exedens. In sacris etiam Serra
            dicebatur, unde ait nunc ‘et pinguia culta secantem’. In aliqua etiam urbis parte
            Tarentum dicitur eo quod ripas terat.</p>
        </div2>

        
<div2 n="64"><head>[schol. 64]</head>

          <p> CAERVLEVS THYBRIS altus, profundus. CAELO GRATISSIMVS pro his qui in caelo sunt.</p>
        </div2>

        
<div2 n="65"><head>[schol. 65]</head>

          <p> HIC MIHI MAGNA D. scilicet circa exitum suum. Alii Romam dicunt Tiberini esse
            domicilium. CELSIS CAPVT VRBIBVS de Tuscia, quam illis multum constat floruisse
            temporibus: nam et lucumones reges habebat, et maximam Italiae superaverat partem.</p>
        </div2>

        
<div2 n="67"><head>[schol. 67]</head>

          <p> NOX AENEAN S. R. Vt «fessos ventus cum sole reliquit».</p>
        </div2>

        
<div2 n="69"><head>[schol. 69]</head>

          <p> VNDAM DE FLVMINE PALMIS S. quia dicitur nox etiam solo somno polluere, unde est «et
            noctem flumine purgat».</p>
        </div2>

        
<div2 n="71"><head>[schol. 71]</head>

          <p> NYMPHAE hic distinguendum, ut generalitatem sequatur specialitas, ut in Georgicis
            «mater, Cyrene mater»: nam vitiosum est post speciem genus inferre.</p>
        </div2>

        
<div2 n="72"><head>[schol. 72]</head>

          <p> TVO GENITOR CVM F. sic enim invocatur in precibus ‘adesto, Tiberine, cum tuis undis’.
            Thybrin vero alii a rege Aboriginum dictum volunt, qui iuxta dimicans interemptus est;
            alii ab eo rege, quem Glaucus, Minois filius, in Italia interemit; alii, inter quos et
            Livius, ab Albano rege, qui in eum cecidit.</p>
        </div2>

        
<div2 n="73"><head>[schol. 73]</head>

          <p> ARCETE PERICLIS hypallage est pro ‘a me prohibete pericula’.</p>
        </div2>

        
<div2 n="74"><head>[schol. 74]</head>

          <p> QVO TE CVMQVE LACVS TENET lacus est quoddam latentis adhuc aquae receptaculum, et
            dictus quasi lacuna quaedam ex qua erumpens aqua efficit fontem, qui cum fluere
            coeperit, alveum facit: unde tria ista dixit, lacum fontem alveum; hoc enim est
            ‘quocumque solo pulcherrimus exis’: quamquam multi hoc versu superfusionem eius velint
            significari. Ideo autem haec dixit Aeneas, quia audierat ‘hic mihi magna domus celsis
            caput urbibus exit’.</p>
        </div2>

        
<div2 n="76"><head>[schol. 76]</head>

          <p> SEMPER HONORE MEO satis autem Aeneas pie pollicetur, cum Tiberis verecunde poposcerit:
            ait namque ‘mihi victor honorem persolves’.</p>
        </div2>

        
<div2 n="77"><head>[schol. 77]</head>

          <p> CORNIGER flumina ideo cum cornibus pinguntur, sive quod mugitum boum imitatur murmur
            undarum, sive quod plerumque in cornuum similitudinem curvatas cernimus ripas.
            HESPERIDVM REGNATOR AQVARVM bene addidit ‘Hesperidum’, id est Italicarum: nam Eridanus
            rex est fluminum Hesperiae, ut «fluviorum rex Eridanus». FLVVIVS vocativus antiquus est:
            qui apud maiores in omni forma similis erat nominativo, sed modo aliter est in secunda
            tantum forma. Namque si proprium fuerit nomen et ‘i’ ante ‘us’ habuerit, ‘us’ perdita
            facit vocativum, ut ‘Terentius Terenti’, nullo excepto; si autem appellativum sit, in
            ‘e’ mittit vocativum, ut ‘pius pie’, ‘fluvius fluvie’, excepto ‘filius’, nam ‘fili’
            facit. Plerumque tamen et poetae euphoniae causa antiquitatem sequuntur.</p>
        </div2>

        
<div2 n="78"><head>[schol. 78]</head>

          <p> ET PROPRIVS legitur et ‘propius’. Sed si ‘proprius’, familiarius significat, ut «et
            proprius res aspice nostras»; si autem ‘propius’, citius significat: Cicero in Verrinis
            «nec quicquam est propius factum, quam ut illud exemplum de Adriano Syracusas
            referretur». Et hoc est melius: nam statim est porca conspecta, et Aeneas non dubitat de
            fide oraculi, sed exposcit celeritatem. TVA NVMINA tua oracula et promissa.</p>
        </div2>

        
<div2 n="81"><head>[schol. 81]</head>

          <p> MONSTRVM quia et subito, et cum triginta porcellis est visa.</p>
        </div2>

        
<div2 n="83"><head>[schol. 83]</head>

          <p> VIRIDIQVE IN LITORE fluviali scilicet. CONSPICITVR SVS Horatius «et amica luto sus».
            Sciendum tamen hoc esse vitiosum, monosyllabo finiri versum, nisi forte ipso monosyllabo
            minora explicentur animalia, ut «parturient montes, nascetur ridiculus mus»:
            gratiosiores enim versus isti sunt secundum Lucilium.</p>
        </div2>

        
<div2 n="84"><head>[schol. 84]</head>

          <p> TIBI ENIM vacat ‘enim’ et tantum ad ornatum pertinet; integrum est ergo ‘tibi’, ut ex
            iteratione crescat augmentum: Terentius «o Mysis, Mysis». MAXIMA IVNO quaesitum est quae
            sit ‘Iuno maxima’: nam, ut diximus, variae sunt eius potestates, ut Curitis, Lucina,
            Matrona, Regina. Et dicunt theologi ipsam esse matrem deum, quae terra dicitur; unde
            etiam porca ei sacrificatur. Ergo perite elegit epitheton, ut maximam diceret.</p>
        </div2>

        
<div2 n="85"><head>[schol. 85]</head>

          <p> MACTAT mactatio post immolationem est; unde bono usus est conpendio. Sane
            hysteroproteron est in hoc versu: primum enim est ‘cum grege sistit ad aram’ et sic
            ‘mactat’, id est auget, perficit.</p>
        </div2>

        
<div2 n="86"><head>[schol. 86]</head>

          <p> QVAM LONGA EST NOCTE in quantum longa est, ut «nunc hiemem inter se luxu, quam longa,
            fovere».</p>
        </div2>

        
<div2 n="87"><head>[schol. 87]</head>

          <p> REFLVENS velut in alveum suum recurrens, ut Aeneas contra undas pergens descendentis
            celeritate propemodum uteretur.</p>
        </div2>

        
<div2 n="89"><head>[schol. 89]</head>

          <p> AEQVOR aquae ipsius aequalitatem.</p>
        </div2>

        
<div2 n="90"><head>[schol. 90]</head>

          <p> RVMORE SECVNDO hoc est bona fama, cum neminem laederent: aut certe dicit eos ante
            venisse, quam fama nuntiaret esse venturos. Aut ‘rumore’ pro ‘Rumone’ posuit; nam, ut
            supra diximus, Rumon dictus est: unde et ficus ruminalis, ad quam eiecti sunt Remus et
            Romulus. Quae fuit ubi nunc est lupercal in circo: hac enim labebatur Tiberis, antequam
            Vertumno factis sacrificiis averteretur. Quamvis ficum ruminalem alii a Romulo velint
            dictam, quasi Romularem, alii a lacte infantibus dato: nam pars gutturis ruma dicitur.
            Ergo si fuerit ‘Rumone secundo’, favente fluvio intellegimus.</p>
        </div2>

        
<div2 n="91"><head>[schol. 91]</head>

          <p> LABITVR VNCTA VADIS ABIES descendentis celeritate prope conscendit: Statius de disco
            «similisque cadenti crescit in adversum». MIRANTVR ET VNDAE laus Troianorum per
            phantasiam quandam ex undarum vel nemoris admiratione venientem.</p>
        </div2>

        
<div2 n="94"><head>[schol. 94]</head>

          <p> NOCTEMQVE DIEMQVE FATIGANT ut «silvasque fatigant»: pro ‘ipsi fatigantur’.</p>
        </div2>

        
<div2 n="95"><head>[schol. 95]</head>

          <p> SVPERANT FLEXVS hic ostendit non esse alveum fluminis rectum. VARIISQVE TEGVNTVR
            ARBORIBVS hoc est «hunc inter fluvio Tiberinus amoeno».</p>
        </div2>

        
<div2 n="96"><head>[schol. 96]</head>

          <p> SECANT PLACIDO AEQVORE SILVAS ostendit adeo perspicuam fuisse naturam fluminis, ut in
            eo apparerent imagines nemorum, quas Troianae naves secabant. Terentianus «natura sic
            est fluminis, ut obvias imagines receptet in lucem suam».</p>
        </div2>

        
<div2 n="97"><head>[schol. 97]</head>

          <p> SOL MEDIVM C. C. I. O. alterius scilicet diei.</p>
        </div2>

        
<div2 n="98"><head>[schol. 98]</head>

          <p> CVM MVROS ARCEMQVE PROCVL Palatinum vidit. Nec situm praesentem considerare debemus:
            tunc enim nullis obstantibus aedificiis et Tiberi per lupercal, ut diximus, fluente,
            facile mons poterat videri Palatinus.</p>
        </div2>

        
<div2 n="102"><head>[schol. 102]</head>

          <p> FORTE DIE SOLLEMNEM ILLO <foreign xml:lang="grc">εὐσυμβόλως</foreign>, id est bono
            omine victori deo Troianis venientibus sacra celebrantur. Bona etiam usus est
            oeconomia.</p>
        </div2>

        
<div2 n="103"><head>[schol. 103]</head>

          <p> AMPHITRYONIADAE MAGNO DIVISQVE F. satis perite: nam cuivis deo sacrificaretur, necesse
            erat post ipsum etiam reliquos invocari.</p>
        </div2>

        
<div2 n="104"><head>[schol. 104]</head>

          <p> ANTE VRBEM secundum antiquum situm: tunc enim brevis civitas fuerat. PALLAS HVIC
            FILIVS pro ‘cum hoc’.</p>
        </div2>

        
<div2 n="105"><head>[schol. 105]</head>

          <p> IVVENVM PRIMI PAVPERQVE SENATVS totam ostendit aetatem: nam per senatum seniores
            significantur. ‘Pauper’ autem ad numerum retulit, centum enim sub Romulo fuerunt: aut re
            vera ‘pauper’, per quod Romani imperii ostenditur parsimonia, pro laude tunc habita.</p>
        </div2>

        
<div2 n="106"><head>[schol. 106]</head>

          <p> TEPIDVSQVE CRVOR frustra quidam cruorem pecorum, sanguinem hominum volunt: nam
            Iuvenalis ait «sanguis iret et a magno cervix ferienda magistro», Vergilius «atque atros
            siccabat veste cruores».</p>
        </div2>

        
<div2 n="107"><head>[schol. 107]</head>

          <p> CELSAS VIDERE RATES quia dixit «geminasque legit de classe biremes». INTER OPACVM
            ADLABI NEMVS per nemus, ut «hunc inter fluvio Tiberinus amoeno». Et est honesta
            elocutio, ut si dicas ‘inter cenam locutus sum’, id est per cenam.</p>
        </div2>

        
<div2 n="108"><head>[schol. 108]</head>

          <p> TACITIS I. REMIS pro ‘ipsi taciti’, hoc est sine celeumate.</p>
        </div2>

        
<div2 n="110"><head>[schol. 110]</head>

          <p> AVDAX QVOS RVMPERE P. S. V. ne interruptione sacrificii piaculum committeretur: unde
            etiam Helenus «ne qua inter sanctos ignes in honore deorum h. f. o. et o. turbet».
            Denique cum ludi circenses Apollini celebrarentur et Hannibal nuntiatus esset circa
            portam Collinam urbi ingruere, omnes raptis armis concurrerunt. Reversi postea cum
            piaculum formidarent, invenerunt saltantem in circo senem quendam. Qui cum interrogatus
            dixisset se non interrupisse saltationem, dictum est hoc proverbium «salva res est,
            saltat senex». ‘Audacem’ autem dicit ubique Vergilius, quotiens vult ostendere virtutem
            sine fortuna: unde etiam Turnum audacem vocat.</p>
        </div2>

        
<div2 n="112"><head>[schol. 112]</head>

          <p> IVVENES QVAE CAVSA SVBEGIT succincta et plena interrogatio, cui per singula respondet
            Aeneas.</p>
        </div2>

        
<div2 n="114"><head>[schol. 114]</head>

          <p> QVI GENVS quo genere. VNDE DOMO de qua civitate? AN ARMA tropum fecit metri causa: nam
            consequens erat ut diceret ‘an bellum’.</p>
        </div2>

        
<div2 n="116"><head>[schol. 116]</head>

          <p> PACIFERAEQVE MANV R. P. O. ne moram faceret in responsione.</p>
        </div2>

        
<div2 n="117"><head>[schol. 117]</head>

          <p> TELA VIDES INIMICA bona conciliatio: nam audierat «hi bellum adsidue ducunt cum gente
            Latina».</p>
        </div2>

        
<div2 n="118"><head>[schol. 118]</head>

          <p> QVOS ILLI BELLO PROF. sicut et vos. Et movet conciliationem etiam ex similitudine
            fortunae.</p>
        </div2>

        
<div2 n="119"><head>[schol. 119]</head>

          <p> FERTE HAEC hoc ad ramum pertinet, ‘dicite’ ad verba.</p>
        </div2>

        
<div2 n="121"><head>[schol. 121]</head>

          <p> TANTO PERCVSSVS NOMINE Dardani scilicet commemoratione.</p>
        </div2>

        
<div2 n="122"><head>[schol. 122]</head>

          <p> QVICVMQVE ES hoc ad nomen Aeneae pertinet: nam esse Troianos audierat.</p>
        </div2>

        
<div2 n="124"><head>[schol. 124]</head>

          <p> DEXTRAMQVE AMPLEXVS INHAESIT ostendit virum et virtutis et hospitalitatis
            amatorem.</p>
        </div2>

        
<div2 n="125"><head>[schol. 125]</head>

          <p> SVBEVNT LVCO F. Q. R. hypallage in sensu.</p>
        </div2>

        
<div2 n="127"><head>[schol. 127]</head>

          <p> OPTIME GRAIVGENVM quantum ad Aeneam pertinet Graeci neque boni neque meliores sunt.
            Ergo ‘optime Graiugenum’ superlativus est pro positivo: nam ‘optimus malorum’ non
            possumus dicere; superlativus enim suo tantum iungitur generi. Sic ergo dixit ut Homerus
              <foreign xml:lang="grc">δικαιότατος Κενταύρων</foreign> pro <foreign xml:lang="grc">
              δίκαιος</foreign>, id est ‘iustissimus Centaurorum’ pro ‘iustus’. CVI ME FORTVNA
            PRECARI antiquum est; nam modo ‘quem precari' dicimus: Terentius «credo qui mihi sic
            oret», item «facite ut vobis decet», Sallustius «locum editiorem quam victoribus
            decebat». Et est Graecum, ut <foreign xml:lang="grc">εὔχεο Ἀπόλλωνι</foreign>.</p>
        </div2>

        
<div2 n="128"><head>[schol. 128]</head>

          <p> VITTA COMPTOS RAMOS ut in pacis petitione ramus olivae cum vittis offeratur, partim
            fabulae, partim naturae efficit ratio. Nam cum de nomine Athenarum Neptunus et Minerva
            contenderent et iussisset Iuppiter ut illius nomine diceretur civitas, qui munus melius
            obtulisset, equum Neptunus, Minerva olivam protulit, et statim vicit. Vnde cum eius
            ramus alicui offertur, indicat eum esse meliorem. Hinc est illud proverbium «herbam do»,
            id est cedo victoriam, quod Varro in aetiis ponit, «cum in agonibus herbam in modum
            palmae dat aliquis ei, cum quo contendere non conatur, et fatetur esse meliorem». Vittas
            autem habet ramus olivae ideo, ut inertiam et inbecillitatem offerentis ostendat: scimus
            enim oves egere alieno semper auxilio. VOLVIT hinc eum laudat, quod tantus vir rogare
            conpellitur.</p>
        </div2>

        
<div2 n="129"><head>[schol. 129]</head>

          <p> DANAVM QVOD DVCTOR ET ARCAS nec quod multitudinem haberes extimui, nec quod esses
            Arcas, ut illud ostendat, id est Agamemnoni et Menelao cognatione coniunctus. Et hoc ad
            laudem Evandri pertinet, qui qualitate morum meruit non timeri.</p>
        </div2>

        
<div2 n="130"><head>[schol. 130]</head>

          <p> FORES pro ‘fuisses’. Et notandum ‘fores’ de praeterito.</p>
        </div2>

        
<div2 n="131"><head>[schol. 131]</head>

          <p> MEA ME VIRTVS haec adrogatio ad honorem Euandri pertinet. SANCTA ORACVLA DIVVM
            Tiberini scilicet.</p>
        </div2>

        
<div2 n="132"><head>[schol. 132]</head>

          <p> DIDITA FAMA divulgata, ut «diditur hic subito Troiana per agmina rumor».</p>
        </div2>

        
<div2 n="133"><head>[schol. 133]</head>

          <p> FATIS EGERE VOLENTEM quod voluntatis fuerat egit necessitas fati.</p>
        </div2>

        
<div2 n="134"><head>[schol. 134]</head>

          <p> DARDANVS ILIACAE P. P. V. ET AVCTOR reddit quod ait supra «cognatique patres». Sane
            sciendum Atlantes tres fuisse; unum Maurum, qui est maximus; alterum Italicum, patrem
            Electrae, unde natus est Dardanus; tertium Arcadicum, patrem Maiae, unde natus est
            Mercurius. Sed nunc ex nominum similitudine facit errorem et dicit Electram et Maiam
            filias fuisse Atlantis maximi. Nec praeter rationem ait et ‘maximi’ et «Atlas, idem
            Atlas generat»: nam et ipse habuit etiam horum nominum filias, id est Electram et
            Maiam.</p>
        </div2>

        
<div2 n="135"><head>[schol. 135]</head>

          <p> VT GRAI PERHIBENT ut vestrae continent litterae.</p>
        </div2>

        
<div2 n="138"><head>[schol. 138]</head>

          <p> CANDIDA MAIA splendidior enim est Maia inter pliadas, quae est una de Atlantidibus,
            hoc est pliadibus.</p>
        </div2>

        
<div2 n="139"><head>[schol. 139]</head>

          <p> CYLLENAE mons Arcadiae, ubi Maia Mercurium est enixa. FVDIT autem non iniuriose dictum
            est, ut in Pisonem «quae te belvam ex utero, non hominem fudit», sed celeritatem
            parientis ostendit, quod infantibus dicitur omen felicitatis adferre. Spectat etiam ad
            rationem physicam: nam celer est ubique Mercurius, ut diximus, et ideo dicit eum etiam
            in ortu fuisse velocem.</p>
        </div2>

        
<div2 n="144"><head>[schol. 144]</head>

          <p> TEMPTAMENTA TVI PEPIGI cum nullo ante pactus sum, ut te aut per artem aliquam, aut per
            legatos probarem, sed intrepidum me tibi commisi. ‘Temptamenta pepigi’ experimenta
            pactus sum: nam geminum est hoc praeteritum ab eo quod est paciscor: facit enim et
            ‘pepigi’ et ‘pactus sum’, sicut ‘placeo’ et placui et placitus sum. ‘Pago’ enim, unde
            multi volunt venire ‘pepigi’, nusquam est lectum.</p>
        </div2>

        
<div2 n="146"><head>[schol. 146]</head>

          <p> GENS EADEM QVAE TE sic agit, ut et ipse praestare videatur; nam et supra ait «socia
            arma rogantes». DAVNIA Rutula, a Dauno. CRVDELI BELLO supra «bello profugos egere
            superbo».</p>
        </div2>

        
<div2 n="147"><head>[schol. 147]</head>

          <p> NIHIL AFORE sibi offuturum nihil arbitrantur.</p>
        </div2>

        
<div2 n="150"><head>[schol. 150]</head>

          <p> ACCIPE DAQVE FIDEM hoc est quod ait in decimo «humanis quae sit fiducia rebus».</p>
        </div2>

        
<div2 n="151"><head>[schol. 151]</head>

          <p> REBVS SPECTATA IVVENTVS decennali proelio. Et bene promissionem rebus confirmat et
            testimoniis, quae est verbis invalida.</p>
        </div2>

        
<div2 n="153"><head>[schol. 153]</head>

          <p> TOTVM LVSTRABAT LVMINE CORPVS paterna in eo liniamenta cognoscens.</p>
        </div2>

        
<div2 n="154"><head>[schol. 154]</head>

          <p> PAVCA REFERT non pauca, sed paucis, id est breviter. Hoc vult dicere: multa eum
            dixisse, sed paucis.</p>
        </div2>

        
<div2 n="155"><head>[schol. 155]</head>

          <p> AGNOSCOQVE LIBENS postquam probavit ex habitu corporis vera esse quae dicebat Aeneas,
            per Anchisen eum laudat adulatione deposita. Sane inter agnosco et cognosco superfluo
            quidam volunt facere discretionem, ut cognoscamus novos, agnoscamus antiquos. Sed haec a
            poetis metri necessitate variantur; nam ‘agnosco’ propter synalipham dixit.</p>
        </div2>

        
<div2 n="157"><head>[schol. 157]</head>

          <p> HESIONAE VISENTEM R. S. Vt diximus supra Hercules eversa Troia Hesionam, Laomedontis
            filiam, Telamoni suo comiti dedit, ex qua natus est Teucer. Priamus postea cum Salamina
            tenderet ad visendum regnum sororis, per Arcadiam iter fecit, et tunc ab Euandro
            susceptus est Anchises. VISENTEM REGNA videre cupientem.</p>
        </div2>

        
<div2 n="159"><head>[schol. 159]</head>

          <p> PROTINVS uno eodemque tempore, hoc est dum pergit, vidit Arcadiam; nam non possumus
            ‘simul’ intellegere, cum Salamina insula sit, Arcadia in continenti.</p>
        </div2>

        
<div2 n="161"><head>[schol. 161]</head>

          <p> MIRABARQVE DVCES hos laudat, quo melior sit ille quem praefert.</p>
        </div2>

        
<div2 n="163"><head>[schol. 163]</head>

          <p> IVVENALI ARDEBAT AMORE inest enim iuvenibus studium adquirendarum amicitiarum:
            Horatius «animusque virilis quaerit opes et amicitias».</p>
        </div2>

        
<div2 n="165"><head>[schol. 165]</head>

          <p> PHENEI oppidi Arcadiae: Homerus <foreign xml:lang="grc">οἳ Φένεόν τ᾿
              ἐνέμοντο</foreign>. Nec nos debet movere quod, cum Euander de Pallanteo sit, dicit
            ‘Phenei sub moenia’, cum sciamus Poetam vicinas omnes pro uno habere civitates, sicut de
            Didone facit, quam nonnumquam Tyriam, aliquotiens Sidoniam vocat.</p>
        </div2>

        
<div2 n="166"><head>[schol. 166]</head>

          <p> ILLE MIHI INSIGNEM F. ius hospitii habet inter se remunerationem, sed verecunde tacet
            Euander de suis muneribus.</p>
        </div2>

        
<div2 n="167"><head>[schol. 167]</head>

          <p> AVRO DEDIT INTERTEXTAM legitur et ‘intertexto’.</p>
        </div2>

        
<div2 n="168"><head>[schol. 168]</head>

          <p> FRENAQVE BINA poetice, nam ‘duo’ debuit dicere: ‘bina’ enim secundum Ciceronem non
            dicuntur nisi de his quae sunt numeri tantum pluralis. Nam Cicero per epistolam culpat
            filium, dicens male eum dixisse «direxi tibi litteras duas», cum ‘litterae’, quotiens
            epistolam significant, numeri tantum pluralis sint. Contra ‘epistolas binas’ non
            dicimus, sed ‘duas’.</p>
        </div2>

        
<div2 n="169"><head>[schol. 169]</head>

          <p> IVNCTA EST MIHI FOEDERE D. antiquis amicitiis per Anchisae hospitium.</p>
        </div2>

        
<div2 n="172"><head>[schol. 172]</head>

          <p> QVANDO HVC VENISTIS AMICI siquidem amici iam venistis: extraneos enim ad sacra non
            licebat adhibere. Hos autem adhibet ad sacra quasi antiquis iunctos amicitiis: unde
            infert «et iam nunc sociorum adsuescite mensis».</p>
        </div2>

        
<div2 n="173"><head>[schol. 173]</head>

          <p> ANNVA QVAE D. N. anniversaria sacrificia, ideo non differuntur, quia nec iterari
            possunt. Nam kalendaria si qua fuerint ratione dilata, possunt repeti, nec piaculum
            eorum intermissione committitur.</p>
        </div2>

        
<div2 n="175"><head>[schol. 175]</head>

          <p> DAPES epulae deorum propriae, ut Iovis cena.</p>
        </div2>

        
<div2 n="176"><head>[schol. 176]</head>

          <p> SEDILI bene ‘sedili’: nam in templo Herculis lectisternium esse non licebat.</p>
        </div2>

        
<div2 n="178"><head>[schol. 178]</head>

          <p> ACCIPIT aut suscipit ad sedendum: aut pascit, ut «illos porticibus rex accipiebat in
            amplis». Torum autem herbarum super solium fuisse intellegamus, ne sit sedili
            contrarium. Congrue autem de leonis pelle dicit coopertum, quasi in Herculis sacris.</p>
        </div2>

        
<div2 n="179"><head>[schol. 179]</head>

          <p> TVM LECTI IVVENES non vacat ‘lecti’: in sacris enim Herculis nec servi intererant nec
            liberti, adeo ut Appius, qui sacra haec transtulit in libertos, et caruerit oculis et
            intra annum omnem familiam perdiderit Potitiorum. CERTATIM id est studiose. ARAEQVE S.
            maximae scilicet: nondum enim templum Herculis fuerat, sed ara tantummodo, quam maximam
            dixit ex magnitudine fabricae.</p>
        </div2>

        
<div2 n="181"><head>[schol. 181]</head>

          <p> LABORATAE CERERIS quae eget laboris, ut «mox et frumentis labor additus, ut mala
            culmos esset robigo»: glandes enim sine ullo labore nascuntur.</p>
        </div2>

        
<div2 n="183"><head>[schol. 183]</head>

          <p> PERPETVI TERGO BOVIS aut secundum Homerum intellegendum, qui dicit carnes dorsi apponi
            solitas honorabilioribus, ut sit sensus talis: posuit ante eos magni bovis carnes eas
            quae apud maiores in honore fuerunt. Aut re vera ‘perpetui’: nam de hoc bove immolato
            Herculi carnes carius vendebantur causa religionis, et inde alter redimebatur, qui ex
            illius pretio comparatus quasi perpetuus esse videbatur. ‘Tergo’ autem potest a parte
            totum intellegi. LVSTRALIBVS aut pinguibus: moris enim fuerat completo lustro pingues
            victimas offerre censores: aut certe de quinquennali bove, id est perfectae aetatis: nam
            Homerus dicit <foreign xml:lang="grc">πίονα πενταέτηρον</foreign>.</p>
        </div2>

        
<div2 n="184"><head>[schol. 184]</head>

          <p> EXEMPTA F. ET A. C. EDENDI postquam et necessitati satis factum est et voluptati.</p>
        </div2>

        
<div2 n="185"><head>[schol. 185]</head>

          <p> NON HAEC variat in uno pronomine «non haec sollemnia nobis, has ex more d., hanc tanti
            numinis a.».</p>
        </div2>

        
<div2 n="187"><head>[schol. 187]</head>

          <p> SVPERSTITIO superstitio est timor superfluus et delirus. Aut ab aniculis dicta
            superstitio, quae multis ‹annis› superstites per aetatem delirant et
            stultae sunt: aut secundum Lucretium superstitio est superstantium rerum, id est
            caelestium et divinarum, quae super nos stant, inanis et superfluus timor. VETERVMQVE
            IGNARA D. duo dicit: non ideo Herculem colimus, aut quia omnem religionem veram putamus,
            aut quia deos ignoramus apud antiquos. Enim cautum fuerat et apud Athenienses et apud
            Romanos, ne quis novas introduceret religiones: unde et Socrates damnatus est et
            Chaldaei vel Iudaei sunt urbe depulsi.</p>
        </div2>

        
<div2 n="189"><head>[schol. 189]</head>

          <p> NOVAMVS HONORES detraxit ‘re’, nam ‘renovamus’ debuit dicere: quam particulam alibi
            addidit, ut «fata renarrabat divum».</p>
        </div2>

        
<div2 n="190"><head>[schol. 190]</head>

          <p> SVSPENSAM HANC A. R. Cacus secundum fabulam Vulcani filius fuit, ore ignem ac fumum
            vomens, qui vicina omnia populabatur. Veritas tamen secundum philologos et historicos
            hoc habet, hunc fuisse Euandri nequissimum servum ac furem. Novimus autem malum a
            Graecis <foreign xml:lang="grc">κακόν</foreign> dici: quem ita illo tempore Arcades
            appellabant. Postea translato accentu Cacus dictus est, ut <foreign xml:lang="grc">
              Ἑλένη</foreign> Helena. Ignem autem dictus est vomere, quod agros igne populabatur.
            Hunc soror sua eiusdem nominis prodidit: unde etiam sacellum meruit, in quo ei per
            virgines Vestae sacrificabatur. SVSPENSAM RVPEM quasi iam iamque lapsuram.</p>
        </div2>

        
<div2 n="194"><head>[schol. 194]</head>

          <p> SEMIHOMINIS feritate corrupti.</p>
        </div2>

        
<div2 n="195"><head>[schol. 195]</head>

          <p> INACCESSAM participium sine verbi origine, ‘accedor’ enim non dicimus; sed tale est,
            ut placita nupta triumphata regnata.</p>
        </div2>

        
<div2 n="198"><head>[schol. 198]</head>

          <p> HVIC MONSTRO bene vitavit casum, in quo inerat turpis significatio.</p>
        </div2>

        
<div2 n="200"><head>[schol. 200]</head>

          <p> ET NOBIS sicut multis, quibus Hercules profuit monstra purgando. AETAS beneficium
            temporis, ut «volvenda dies en attulit ultro».</p>
        </div2>

        
<div2 n="201"><head>[schol. 201]</head>

          <p> MAXIMVS VLTOR non tantum noster, sed omnium terrarum.</p>
        </div2>

        
<div2 n="202"><head>[schol. 202]</head>

          <p> TERGEMINI NECE GERYONAE hanc fabulam diximus illo loco «postquam Laurentia victor
            Geryone extincto Tirynthius attigit arva». SPOLIISQVE SVPERBVS atqui boves abduxerat:
            sed spolium est quicquid de hostibus tollitur, ut «addit equos et tela quibus
            spoliaverat hostem» item «postquam illum vita victor spoliavit Achilles».</p>
        </div2>

        
<div2 n="205"><head>[schol. 205]</head>

          <p> AT FVRIS CACI pro ingenti scelere furis nomen posuit: capitale enim crimen apud
            maiores fuit ante poenam quadrupli.</p>
        </div2>

        
<div2 n="208"><head>[schol. 208]</head>

          <p> AVERTIT erat proprium ‘abegit’; sed respexit ad praedam, quae averti dicitur, ut
            «raptas ad litora vertere praedas».</p>
        </div2>

        
<div2 n="209"><head>[schol. 209]</head>

          <p> ATQVE HOS quotiens masculinum et femininum iunguntur. Haec disciplina est, ut etiam si
            posterius est femininum, masculino respondeamus.</p>
        </div2>

        
<div2 n="210"><head>[schol. 210]</head>

          <p> VERSISQVE VIARVM INDICIIS id est contra naturam inicientibus errorem indiciis. Ipsa,
            inquit, decipiebant indicia, quae indicare consuerunt; nam ‘indicium’ ab indicando nomen
            accepit.</p>
        </div2>

        
<div2 n="215"><head>[schol. 215]</head>

          <p> QVERELLIS IMPLERI NEMVS non, ut multi dicunt, quia consortes perdiderant, sed quia
            avellebantur a pascuis: insita enim est bubus aviditas edendi, unde est «ite domum
            pasti, si quis pudor, ite iuvenci».</p>
        </div2>

        
<div2 n="216"><head>[schol. 216]</head>

          <p> ET COLLES CLAMORE RELINQVI cum clamore, ut «atque Ixionii vento rota constitit orbis»,
            id est cum vento. Et hoc est melius. Nam multi dicunt: relinquebantur colles etiam a
            clamore, hoc est tantum recesserant a collibus boves, ut nec echo resultaret, scilicet
            ad colles iam clamore non perveniente. Quod non procedit, quia hoc sensu illud
            excluditur «reddidit una boum vocem»: si enim tam longe fuerunt, ut nulla ratione
            recedentium boum mugitus colles derelictos feriret, quemadmodum inclusi bovis est clamor
            auditus ab Hercule?</p>
        </div2>

        
<div2 n="218"><head>[schol. 218]</head>

          <p> MVGIIT more suo pro ‘mugivit’, ut «audiit et Triviae longe lacus».</p>
        </div2>

        
<div2 n="219"><head>[schol. 219]</head>

          <p> ATRO FELLE DOLOR quo irascimur secundum physicos, ut splene ridemus: Persius «sed sum
            petulanti splene cachinno».</p>
        </div2>

        
<div2 n="220"><head>[schol. 220]</head>

          <p> RAPIT ARMA MANV ‹NODISQVE GRAVATVM› sagittas. Et non vacat ‘que’:
            nam si armorum epexegesis est ‘nodis robur gravatum’, vacat ‘que’. ‘Gravatum’ autem pro
            ‘grave’ posuit: nam grave est per naturam ponderosum, gravatum quod oneratur
            extrinsecus.</p>
        </div2>

        
<div2 n="223"><head>[schol. 223]</head>

          <p> TVRBATVMQVE OCVLIS ea parte turbatum, quae proditrix mentis est. Alii ‘oculi’ legunt
            et accipiunt a superioribus ‘videre turbatum oculi’.</p>
        </div2>

        
<div2 n="226"><head>[schol. 226]</head>

          <p> ARTE PATERNA perseverat in fabula.</p>
        </div2>

        
<div2 n="227"><head>[schol. 227]</head>

          <p> EMVNIIT sicut ‘muniit’ et ‘mugiit’ pro emugivit. OBICE POSTES hanc obicem dicimus, ut
            «ecce maris magna claudit nos obice pontus». Dubitant enim multi, utrum masculinum
            sit.</p>
        </div2>

        
<div2 n="228"><head>[schol. 228]</head>

          <p> TIRYNTHIVS a Tiryntha, in qua nutritus est civitate, ut diximus supra.</p>
        </div2>

        
<div2 n="231"><head>[schol. 231]</head>

          <p> AVENTINI MONTEM ut «fontem Timavi», «Buthroti urbem».</p>
        </div2>

        
<div2 n="232"><head>[schol. 232]</head>

          <p> TER FESSVS VALLE RESEDIT egens consilii: Sallustius «fessus in Pamphyliam se
            receperat». Nam corpore ‘fatigatum’ dicimus, animo vero ‘fessum’, quamvis hoc saepe
            confundat auctoritas.</p>
        </div2>

        
<div2 n="233"><head>[schol. 233]</head>

          <p> STABAT ACVTA SILEX paene omnes hunc silicem dixerunt: nam et Varro et Lucretius ita
            dicunt. Tanta tamen est Vergilii auctoritas, ut persuadeat nobis etiam hanc silicem
            dici.</p>
        </div2>

        
<div2 n="235"><head>[schol. 235]</head>

          <p> DIRARVM VOLVCRVM modo ‘dirarum’ non mali ominis dicit, ut sunt bubones, sed quae
            humanis cadaveribus vescebantur: dixit enim «foribusque adfixa superbis ora virum tristi
            pendebant p. t.».</p>
        </div2>

        
<div2 n="237"><head>[schol. 237]</head>

          <p> CONCVSSIT solvit, inpulit. Satis signatis usus est verbis.</p>
        </div2>

        
<div2 n="240"><head>[schol. 240]</head>

          <p> REFLVITQVE EXTERRITVS AMNIS rem naturae vertit in fabulam, cum ruina rupis in se
            recurrere necesse sit impetum fluminis.</p>
        </div2>

        
<div2 n="242"><head>[schol. 242]</head>

          <p> INGENS REGIA ‘regia’, sicut Cacus putabat. Sic est et illud dictum «illa se iactet in
            aula Aeolus». PENITVS PATVERE admissum lumen est usque ad secreta speluncae. Cavernas
            autem speluncae per tapinosin dixit.</p>
        </div2>

        
<div2 n="243"><head>[schol. 243]</head>

          <p> SI QVA VI terrae hiatus non nisi ex terrae motu fit. Qui quoniam aut motu aquae
            inferioris nascitur, aut crebris tonitribus, aut de concavis terris erumpentibus ventis,
            ideo ait ‘si qua vi’. Quod autem dicit «infernas reseret sedes», notandum est etiam de
            inpossibilibus fieri posse comparationem.</p>
        </div2>

        
<div2 n="245"><head>[schol. 245]</head>

          <p> DIS INVISA superis scilicet.</p>
        </div2>

        
<div2 n="246"><head>[schol. 246]</head>

          <p> TREPIDENT I. L. MANES Lucanus «et subito feriere die».</p>
        </div2>

        
<div2 n="248"><head>[schol. 248]</head>

          <p> INSVETA RVDENTEM clamantem. Et abusive dictum est, sicut supra de leonibus «et sera
            sub nocte rudentum», nam rudere proprie asinorum est: Persius «findor, ut Arcadiae
            pecuaria rudere dicas».</p>
        </div2>

        
<div2 n="249"><head>[schol. 249]</head>

          <p> TELIS PREMIT omne quod iaci potest telum vocatur <foreign xml:lang="grc">ἀπὸ τοῦ
              τηλόθεν</foreign>, unde addidit ‘omniaque arma advocat’.</p>
        </div2>

        
<div2 n="250"><head>[schol. 250]</head>

          <p> MOLARIBVS asperrimis saxis, non unde molae fiunt. Et secundum Homerum dixit, <foreign xml:lang="grc">
              μυλοειδέι πέτρῳ</foreign>.</p>
        </div2>

        
<div2 n="256"><head>[schol. 256]</head>

          <p> PER IGNEM per eam rem, unde ille sperabat auxilium.</p>
        </div2>

        
<div2 n="259"><head>[schol. 259]</head>

          <p> INCENDIA VANA ‘vana’ quantum ad Herculem pertinet.</p>
        </div2>

        
<div2 n="260"><head>[schol. 260]</head>

          <p> ANGIT INHAERENS E. O. ET S. SANGVINE GVTTVR ‘angit guttur’ bene dicimus, ‘angit
            oculos’ non procedit. Ergo ‘angit’ ad unam rem pertinet, ut «disce, puer, virtutem ex me
            verumque laborem, fortunam ex aliis»: nam fortuna non discitur. Vnde multi ‘elidens’
            legunt, et integer sensus est: nam ‘elisos’ soloecophanes est, ut sit ita ‘angit guttur
            et elisos oculos facit’.</p>
        </div2>

        
<div2 n="261"><head>[schol. 261]</head>

          <p> SICCVM SANGVINE per hoc iam exanime cadaver ostendit.</p>
        </div2>

        
<div2 n="263"><head>[schol. 263]</head>

          <p> ABIVRATAEQVE RAPINAE abiurare est rem creditam negare periurio. Sed hoc isti loco non
            congruit: unde modo ‘abiuratas rapinas’ contra ius retentas intellegamus.</p>
        </div2>

        
<div2 n="264"><head>[schol. 264]</head>

          <p> INFORME CADAVER magnum. Et cadaver est corpus nondum sepultum, dictum quod careat
            honore sepulturae.</p>
        </div2>

        
<div2 n="265"><head>[schol. 265]</head>

          <p> NEQVEVNT EXPLERI CORDA TVENDO non poterant homines videndo cadaver sua corda
            satiare.</p>
        </div2>

        
<div2 n="268"><head>[schol. 268]</head>

          <p> LAETIQVE MINORES nove et satis licenter ‘minores’ dixit, cum ab ipso Euandro Herculem
            constet esse susceptum, et minores non dicamus, nisi quotiens graduum deficit nomen, ut
            puta ‘filius nepos pronepos abnepos adnepos’. Vbi isti gradus defecerint, merito iam
            dicimus minores, sicut etiam maiores dicimus post patris avi proavi abavi atavique
            vocabulum.</p>
        </div2>

        
<div2 n="269"><head>[schol. 269]</head>

          <p> PRIMVSQVE POTITIVS AVCTOR ET D. H. C. P. S. apud maiores raro advenae suscipiebantur,
            nisi haberent ius hospitii; incertum enim erat quo animo venirent. Vnde etiam Hercules
            primo non est ab Evandro susceptus; postea vero cum se et Iovis filium dixisset et morte
            Caci virtutem suam probasset, et susceptus et pro numine habitus est. Denique ara est ei
            maxima constituta, quod Herculi Delphicus Apollo in Italia fore praedixerat. Cum ergo de
            suo armento ad sua sacrificia boves dedisset, inventi sunt duo senes, Pinarius et
            Potitius, quibus qualiter se coli vellet ostendit, scilicet ut mane et vesperi ei
            sacrificaretur. Perfecto itaque matutino sacrificio cum circa solis occasum essent sacra
            repetenda, Potitius prior advenit, Pinarius postea, extis iam redditis. Vnde iratus
            Hercules statuit ut Pinariorum familia tantum ministra esset epulantibus Potitiis et
            conplentibus sacra: unde et Pinarii dicti sunt <foreign xml:lang="grc">ἀπὸ τῆϛ
              πείνας</foreign>, id est a fame; nam senem illum Pinarium constat alio nomine
            nuncupatum. Hinc est quod paulo post Potitii tantum facit commemorationem, ut «primusque
            Potitius ibat». Quod autem dicit «domus Herculei custos Pinaria sacri» non est
            contrarium; nam ‘custos’ est ministra, ut in undecimo «at Triviae custos iamdudum in
            montibus Opis alta sedet», id est ministra.</p>
        </div2>

        
<div2 n="271"><head>[schol. 271]</head>

          <p> LVCO templum enim nondum habuerat Hercules, sed aram tantummodo, ut diximus supra.
            MAXIMA ingens enim est ara Herculis, sicut videmus hodieque.</p>
        </div2>

        
<div2 n="274"><head>[schol. 274]</head>

          <p> PORGITE DEXTRIS praebete invicem pocula. Et est Homeri.</p>
        </div2>

        
<div2 n="275"><head>[schol. 275]</head>

          <p> COMMVNEMQVE VOCATE DEVM aut quia Argivus est Hercules et supra dixit Aeneas tam
            Graecos quam Troianos de uno sanguinis fonte descendere: aut communem deum dixit
            utriusque naturae medium, id est inter mortalitatem et divinitatem. Sunt enim numina
            aliqua tantum caelestia, aliqua tantum terrestria, aliqua media: quos deos Apuleius
            medioximos vocat, hoc est qui ex hominibus dii fiunt. Alii communem deum ideo dictum
            volunt, quia secundum pontificalem ritum idem est Hercules, qui et Mars: nam et stellam
            unam habere dicuntur, et novimus Martem communem dici: Cicero «Martemque communem»,
            Vergilius «et dis communibus aras». Item paulo post dat salios Herculi, quos Martis esse
            non dubium est.</p>
        </div2>

        
<div2 n="276"><head>[schol. 276]</head>

          <p> HERCVLEA POPVLVS Herculi consecrata. Qui cum ad inferos descendens fatigaretur labore,
            dicitur de hac arbore corona facta caput velasse: unde foliorum pars temporibus
            cohaerens et capiti albuit sudore, pars vero exterior propter inferorum colorem nigra
            permansit. Et honeste ait ‘pependit populus’, id est corona de populo.</p>
        </div2>

        
<div2 n="278"><head>[schol. 278]</head>

          <p> SACER IMPLEVIT D. SCYPHVS legitur in libris antiquis Herculem ad Italiam ingens
            ligneum poculum adtulisse, quo utebantur in sacris. Quod ne carie consumeretur pice
            oblitum servabatur, cuius magnitudinem significat dicendo ‘implevit dextram
            scyphus’.</p>
        </div2>

        
<div2 n="280"><head>[schol. 280]</head>

          <p> DEVEXO OLYMPO inclinato in noctem caelo.</p>
        </div2>

        
<div2 n="282"><head>[schol. 282]</head>

          <p> PELLIBVS IN MOREM CINCTI aut in morem Herculis: aut certe sacerdotum.</p>
        </div2>

        
<div2 n="283"><head>[schol. 283]</head>

          <p> ET MENSAE GRATA SECVNDAE D. quia, ut diximus, una carnis fuerat, altera pomorum.</p>
        </div2>

        
<div2 n="284"><head>[schol. 284]</head>

          <p> CVMVLANTQVE O. L. ARAS id est reddunt exta.</p>
        </div2>

        
<div2 n="285"><head>[schol. 285]</head>

          <p> SALII qui tripudiantes aras circumibant.</p>
        </div2>

        
<div2 n="287"><head>[schol. 287]</head>

          <p> LAVDES HERCVLEAS ET FACTA F. senes tantum voce laudes Herculis exsequebantur, iuvenes
            et gestu corporis eius facta monstrabant.</p>
        </div2>

        
<div2 n="288"><head>[schol. 288]</head>

          <p> PRIMA NOVERCAE MONSTRA bene ‘prima’; nam et alia omnia Iunonis insidiis pertulit.
            Fabula autem hoc habet. Hercules natus est cum Iphiclo, Amphitryonis filio. Sed cum Iuno
            duos serpentes inmisisset Herculi, Iphiclus de cunis terrore lapsus suo vagitu excitavit
            parentes. Qui cum surrexissent, viderunt Herculem angentem manibus angues inmissos ei
            novercalibus odiis.</p>
        </div2>

        
<div2 n="289"><head>[schol. 289]</head>

          <p> ELISERIT praefocaverit.</p>
        </div2>

        
<div2 n="291"><head>[schol. 291]</head>

          <p> TROIAMQVE ut supra diximus, Troiam Hercules evertit propter negatos sibi a Laomedonte
            equos divino semine procreatos et Hesionae nuptias, quam a ceto liberaverat. Sane
            critici frustra culpant Vergilium, quod praesentibus Troianis Troiae laudari introduxit
            excidium, non respicientes quia hoc ratio fecit hymnorum, quibus aliquid subtrahere
            sacrilegium est. OECHALIAMQVE Eurytus rex Oechaliae Iolem filiam denegavit Herculi ante
            promissam, ideo quod eum fuerat filius dehortatus, dicens ab Hercule et Megaram uxorem
            et ex ea filios interemptos, quod factum fuerat Iunonis instinctu. Vnde iratus Hercules
            propter nuptias sibi denegatas, eversa civitate, interemit Eurytum et Iolem
            sustulit.</p>
        </div2>

        
<div2 n="292"><head>[schol. 292]</head>

          <p> MILLE LABORES REGE SVB EVRYSTHEO cuius asperrima imperia sustinuerat Hercules
            voluntate Iunonis: nam hoc est quod dicit «fatis Iunonis», id est voluntate.</p>
        </div2>

        
<div2 n="293"><head>[schol. 293]</head>

          <p> NVBIGENAS de Ixione et Nube procreatos Centauros, ut superius diximus.</p>
        </div2>

        
<div2 n="294"><head>[schol. 294]</head>

          <p> HYLAEVMQVE PHOLVMQVE Hylaeum Theseus interemit, Pholus vero Herculem suscepit hospitio
            eo tempore, quo ad expugnandos Centauros esset profectus: Lucanus «hospes et Alcidae
            magni, Phole». Vnde apparet per poeticam licentiam nomina esse pro nominibus posita.
            CRESIA MACTAS PRODIGIA ‘mactas’ bene ad leonem, quem interemit, refertur: nam Cretensem
            taurum non mactavit, sed incolumem ad Eurystheum perduxit. Vno tamen verbo utrumque
            saepe concluditur, aliquotiens una pars, ut «disce puer virtutem ex me verumque laborem,
            fortunam ex aliis».</p>
        </div2>

        
<div2 n="295"><head>[schol. 295]</head>

          <p> NEMEAE SVB RVPE Nemea silva est vicina Thebis, in qua Hercules interemit leonem.
            ‘Nemeae’ autem anapaestus est: nam et ‘ne’ et ‘me’ breves sunt. </p>
        </div2>

        
<div2 n="296"><head>[schol. 296]</head>

          <p> STYGII TREMVERE LACVS inferni, quo tempore descendit ad rapiendum Cerberum.</p>
        </div2>

        
<div2 n="297"><head>[schol. 297]</head>

          <p> OSSA SVPER RECVBANS aut ad terrorem dictum est: aut certe illud est quod etiam supra
            diximus, Cerberum esse terram, quae corpora sepulta consumit; nam inde Cerberus dictus
            est quasi <foreign xml:lang="grc">κρεοβόρος</foreign>. Alii pueriliter volunt a Cerbero
            Amphiarai ossa consumi, qui hiatu terrae secundum Statium descendit ad inferos. SEMESA
            ‘semensum’ non dicimus, sicut nec ‘ensum’: nam ‘esum’ facit et ‘comesum’.</p>
        </div2>

        
<div2 n="298"><head>[schol. 298]</head>

          <p> NEC TE VLLAE FACIES ‘facies’, id est species, more suo. IPSE TYPHOEVS et hoc poetice;
            nam si interemit Centauros, quemadmodum etiam Gigantum interfuit proelio, qui ante
            innumeros annos fuisse dicuntur?</p>
        </div2>

        
<div2 n="299"><head>[schol. 299]</head>

          <p> NON TE RATIONIS EGENTEM litotes figura; nam minus dixit et plus intellegimus: hoc enim
            dicit: prudentissimum te non circumvenit Lernaeus anguis, id est hydra, turba capitum.
            Et est talis figura, qualis «munera nec sperno».</p>
        </div2>

        
<div2 n="301"><head>[schol. 301]</head>

          <p> VERA IOVIS PROLES nullus enim humano sanguine procreatus tanta perficeret.</p>
        </div2>

        
<div2 n="302"><head>[schol. 302]</head>

          <p> DEXTER ADI id est propitius. PEDE SECVNDO omine prospero.</p>
        </div2>

        
<div2 n="303"><head>[schol. 303]</head>

          <p> SVPER OMNIA CACI id est hoc factum laudant ultra omnia. Et sic est dictum, ut «sed te
            super omnia dona unum oro». Et bene, quantum ad ipsos pertinet, rem maiorem servavere
            post omnia.</p>
        </div2>

        
<div2 n="307"><head>[schol. 307]</head>

          <p> OBSITVS AEVO aetate involutus, ut «annis pannisque obsitus».</p>
        </div2>

        
<div2 n="310"><head>[schol. 310]</head>

          <p> FACILESQVE OCVLOS FERT OMNIA CIRCVM physici dicunt ex vino mobiliores oculos fieri:
            Plautus «faciles oculos habet», id est mobiles vino.</p>
        </div2>

        
<div2 n="311"><head>[schol. 311]</head>

          <p> CAPITVRQVE LOCIS delectatur.</p>
        </div2>

        
<div2 n="313"><head>[schol. 313]</head>

          <p> ROMANAE CONDITOR ARCIS conditor Pallantei, ubi nunc Palatium est: quod non est re vera
            arx, sed tenet rerum omnium principatum.</p>
        </div2>

        
<div2 n="314"><head>[schol. 314]</head>

          <p> HAEC NEMORA INDIGENAE FAVNI ‘indigenae’, id est inde geniti, <foreign xml:lang="grc">
              αὐτόχθονες</foreign>. Et sciendum secundum Hesiodi theogoniam primo deos genitos,
            inde hemitheos, post heroas, inde homines innocentes, ultimo sceleratos: quem et hic
            nunc ordinem servat.</p>
        </div2>

        
<div2 n="315"><head>[schol. 315]</head>

          <p> TRVNCIS ET RVPTO ROBORE NATI hoc figmentum ortum est ex antiqua hominum habitatione,
            qui ante factas domos aut in cavis arboribus aut in speluncis manebant. Qui cum exinde
            egrederentur aut suam educerent subolem, dicti sunt inde procreari.</p>
        </div2>

        
<div2 n="316"><head>[schol. 316]</head>

          <p> NEQVE CVLTVS ERAT id est nullam sui curam habebant.</p>
        </div2>

        
<div2 n="317"><head>[schol. 317]</head>

          <p> COMPONERE OPES reservare, ordinare. PARCERE PARTO de die, inquit, vivebant nec inventa
            servabant.</p>
        </div2>

        
<div2 n="318"><head>[schol. 318]</head>

          <p> RAMI ATQVE ASPER VICTV V. A. cognato quodammodo victu alebantur, aut venatu montium
            aut arborum ramis.</p>
        </div2>

        
<div2 n="319"><head>[schol. 319]</head>

          <p> AB AETHERIO S. V. OLYMPO hoc dicit secundum poeticum morem; nam Saturnus rex fuit
            Cretae, quem Iuppiter filius bello pepulit. Hic fugiens ab Iano est susceptus, qui
            regnabat in Italia. Quem cum docuisset usum vinearum et falcis, in partem est admissus
            imperii et sibi oppidum fecit. Postea suum repetivit imperium.</p>
        </div2>

        
<div2 n="321"><head>[schol. 321]</head>

          <p> IS GENVS INDOCILE pro ‘indoctum’: nam ‘indocile’ est quod penitus non potest discere,
            ‘indoctum’ quod nondum didicit. Hos autem dicit esse conpositos, unde apparet quia
            ‘indocile’ dixit pro ‘indoctum’. Hoc autem est quod dicit Cicero in primo rhetoricorum,
            feros adhuc homines magni cuiusdam viri oratione conpositos.</p>
        </div2>

        
<div2 n="322"><head>[schol. 322]</head>

          <p> LEGESQVE DEDIT atqui dixit «haud vinclo nec legibus aequam»; sed intellegimus Saturnum
            dedisse leges, quibus adeo obtemperaverunt, ut iam ita per naturam sine legibus
            viverent. LATIVMQVE VOCARI MALVIT bene ‘maluit’: nam et Saturnia dicta est, ut «et nomen
            posuit Saturnia tellus». Et Vergilius Latium vult dici, quod illic Saturnus latuit.
            Varro autem Latium dici putat, quod latet Italia inter praecipitia Alpium et
            Apennini.</p>
        </div2>

        
<div2 n="325"><head>[schol. 325]</head>

          <p> SIC PLACIDA POPVLOS IN P. R. Vt merito aurea saecula crederentur.</p>
        </div2>

        
<div2 n="326"><head>[schol. 326]</head>

          <p> DECOLOR AETAS vitiosa: in omni enim vitioso corpore inest pessimus color. Et adludit
            ad naturam metalli, quam cernimus discolorem: nec inmerito; supra enim dixerat «aurea
            saecula», ideo nunc dixit ‘aetas decolor’.</p>
        </div2>

        
<div2 n="328"><head>[schol. 328]</head>

          <p> TVNC MANVS AVSONIAE omnes terrae habitatores aut indigenae sunt aut advenae aut
            convenae. Indigenae sunt inde geniti, ut de Faunis dixit: advenae de uno loco venientes,
            ut Saturnus: convenae de diversis, ut Ausones et Sicani. Sicani autem secundum non
            nullos populi sunt Hispaniae, a fluvio Sicori dicti: Lucanus «Hesperios inter Sicoris
            non ultimus amnis». Hi duce Siculo venerunt ad Italiam et eam tenuerunt exclusis
            Aboriginibus. Mox ipsi pulsi ab illis quos ante pepulerant, insulam vicinam Italiae
            occupaverunt et eam Sicaniam a gentis nomine, Siciliam vero a ducis nomine dixerunt:
            quamquam Thucydides dicat de Sicilia Italum regem venisse et ab eo esse Italiam
            appellatam.</p>
        </div2>

        
<div2 n="330"><head>[schol. 330]</head>

          <p> INMANI CORPORE THYBRIS hic Tuscorum rex fuit, qui iuxta hunc fluvium pugnans cecidit
            et ei nomen inposuit. Alii volunt istum ipsum regem latrocinatum esse circa huius
            fluminis ripas et transeuntibus crebras iniurias intulisse, unde Thybris quasi <foreign xml:lang="grc">
              ὕβρις</foreign> dictus est <foreign xml:lang="grc">ἀπὸ τῆϛ
              ὕβρεως</foreign>, id est ab iniuria: nam amabant maiores ubi aspiratio erat Q ponere.
            Alii, ut supra diximus, volunt eos qui de Sicilia venerunt, Thybrin dixisse a
            similitudine fossae Syracusanae, quam fecerunt per iniuriam Afri et Athenienses iuxta
            civitatis murum: nam quod Livius dicit, ab Albano rege Tiberino Thybris dictum, non
            procedit ideo, quia etiam ante Albam Thybris dictus invenitur.</p>
        </div2>

        
<div2 n="332"><head>[schol. 332]</head>

          <p> ALBVLA NOMEN antiquum hoc nomen a colore habuit.</p>
        </div2>

        
<div2 n="333"><head>[schol. 333]</head>

          <p> ME PVLSVM PATRIA aut, ut diximus supra, propter parricidium: aut certe oraculorum
            necessitate conpulsum. PELAGIQVE EXTREMA per extrema pelagi actum: aut, ut dicit
            Donatus, per pelagus extrema sequentem, ut ‘pelagi’ adverbium sit.</p>
        </div2>

        
<div2 n="334"><head>[schol. 334]</head>

          <p> FORTVNA OMNIPOTENS ET INELVCTABILE FATVM secundum stoicos locutus est, qui nasci et
            mori fatis dant, media omnia fortunae: nam vitae humanae incerta sunt omnia. Vnde et
            miscuit, ut quasi plenum ostenderet dogma: nam nihil tam contrarium est fato quam casus;
            sed secundum stoicos dixit.</p>
        </div2>

        
<div2 n="335"><head>[schol. 335]</head>

          <p> EGERE coegerunt, ut quasi ostendat invitum.</p>
        </div2>

        
<div2 n="336"><head>[schol. 336]</head>

          <p> CARMENTIS NYMPHAE MONITA matris eius. ‘Nymphae’ autem maritae dicit: nam graece sponsa
              <foreign xml:lang="grc">νύμφη</foreign> dicitur. Haec autem non vere nympha fuit, sed
            vaticinatrix. AVCTOR scilicet oraculorum.</p>
        </div2>

        
<div2 n="337"><head>[schol. 337]</head>

          <p> MONSTRAT ET ARAM aut quam matri fecit extinctae. Est autem iuxta portam, quae primo a
            Carmente Carmentalis dicta est, post scelerata a Fabiis CCCVI, qui per ipsam in bellum
            profecti, non sunt reversi. VATIS FATIDICAE bene addidit ‘fatidicae’: nam vatem et
            poetam possumus intellegere, unde solum plenum non erat. Ergo tale est ut illud in
            Sallustio «in tugurio mulieris ancillae», non quia mulieris statim et ancillae, si autem
            ancillae statim et mulieris.</p>
        </div2>

        
<div2 n="340"><head>[schol. 340]</head>

          <p> QVAE PRIMA quia postea etiam sibylla dixit.</p>
        </div2>

        
<div2 n="341"><head>[schol. 341]</head>

          <p> NOBILE PALLANTEVM futurum scilicet, sicut et Aeneadas.</p>
        </div2>

        
<div2 n="342"><head>[schol. 342]</head>

          <p> ASYLVM RETVLIT postquam Hercules migravit e terris, nepotes eius timentes insidias
            eorum quos avus adflixerat, Athenis sibi primi asylum, hoc est templum misericordiae,
            collocarunt unde nullus posset abduci, quod etiam Statius dicit, ut «Herculeos fama est
            fundasse nepotes». Ideo ergo ait ‘quod Romulus acer asylum retulit’, hoc est fecit ad
            imitationem Atheniensis asyli: quod ideo Romulus fecit, ut haberet advenas plures cum
            quibus conderet Romam. Iuvenalis «et tamen, ut longe repetas longeque revolvas nomen, ab
            infami gentem deducis asylo».</p>
        </div2>

        
<div2 n="343"><head>[schol. 343]</head>

          <p> GELIDA MONSTRAT S. R. LVPERCAL sub monte Palatino est quaedam spelunca, in qua de
            capro luebatur, id est sacrificabatur: unde et lupercal non nulli dictum putant. Alii
            quod illic lupa Remum et Romulum nutrierit: alii, quod est verius, locum esse hunc
            sacratum Pani, deo Arcadiae, cui etiam mons Lycaeus in Arcadia consecratus est. Et
            dictus Lycaeus, quod lupos non sinat in oves saevire. Ergo ideo et Euander deo gentis
            suae sacravit locum et nominavit lupercal, quod praesidio ipsius numinis lupi a
            pecudibus arcerentur.</p>
        </div2>

        
<div2 n="344"><head>[schol. 344]</head>

          <p> PARRHASIO DICTVM P. D. MORE LYCAEI ordo est: monstrat lupercal Panos Lycaei, dictum de
            more Parrhasio, id est ostendit lupercal Panos Lycaei, dicatum ex more Arcadico: nam
            Parrhasia Arcadia est. DICTVM dicatum, consecratum. PANOS LYCAEI ‘huius Panos’ genetivus
            est Graecus, et ‘Panos Lycaei’ sic dictum est, ut ‘Iovis Olympi’, ‘Apollinis
            Delphorum’.</p>
        </div2>

        
<div2 n="345"><head>[schol. 345]</head>

          <p> SACRI MONSTRAT NEMVS ARGILETI ‘sacri’ execrabilis. Sane Argiletum, multi quasi
            argilletum volunt a pingui terra; alii a fabula. Nam Euander Argum quendam suscepit
            hospitio. Qui cum de eius cogitaret interitu, ut ipse regnaret, Euandro hoc non
            sentiente socii intellexerunt et Argum necarunt: cui Euander et sepulchrum fecit et
            locum sacravit, non quod ille merebatur, sed hospitalitatis causa. Bene autem in hac re
            Evander inmoratur et docet causas, ne apud hospitem veniat in suspitionem. Ergo
            Argiletum ab Argo illic sacrato et sepulto.</p>
        </div2>

        
<div2 n="346"><head>[schol. 346]</head>

          <p> TESTATVR LOCVM iurat non sua culpa iura hospitii esse violata.</p>
        </div2>

        
<div2 n="348"><head>[schol. 348]</head>

          <p> AVREA NVNC ‘nunc’ ad utrumque pertinet, et ad ‘aurea’ et ad «Tarpeiam sedem»: nam
            Tarpeia sedes dicta est a Tarpeia virgine. Cum enim Romulus contra Sabinos bella
            tractaret et Tarpeio cuidam dedisset arcem tuendam, filia eius Tarpeia aquatum profecta
            in hostes incidit. Quam cum hortarentur ad proditionem, illa pro praemio poposcit
            ornatum manuum sinistrarum, id est armillas. Facta itaque arcis proditione hostes
            ingeniosa morte promissa solverunt: nam scuta, id est sinistrarum ornatum, super illam
            iacientes eam luce privarunt. Quae illic sepulta Tarpeiae sedi nomen inposuit.</p>
        </div2>

        
<div2 n="349"><head>[schol. 349]</head>

          <p> RELIGIO id est metus, ab eo quod mentem religet dicta religio.</p>
        </div2>

        
<div2 n="350"><head>[schol. 350]</head>

          <p> DIRA magna, ut «an sua cuique deus fit dira cupido?». </p>
        </div2>

        
<div2 n="351"><head>[schol. 351]</head>

          <p> HOC NEMVS bene ubique ‘nemus’ dixit: nam tunc aedificia non erant.</p>
        </div2>

        
<div2 n="352"><head>[schol. 352]</head>

          <p> IPSVM CREDVNT SE VIDISSE IOVEM in hoc scilicet nemore. Sane ad illud adludit quod
            primi dicuntur Iovi templa fecisse. Nec enim longe sunt a Iove Olympico: unde eos dicit
            Iovem vidisse, et quod ipsi sunt <foreign xml:lang="grc">προσέληνοι</foreign>, ut
            Statius «Arcades astris lunaque priores»: licet dicat Sallustius Cretenses primos
            invenisse religionem, unde apud eos natus fingitur Iuppiter.</p>
        </div2>

        
<div2 n="354"><head>[schol. 354]</head>

          <p> AEGIDA CONCVTERET hic distinguendum: nam aegida, id est pellem Amaltheae caprae, a qua
            nutritus est, in sinistra Iuppiter tenet. DEXTRA NIMBOSQVE CIERET et de dextera fulmina
            commoveret: nam modo nimbos pro fulminibus posuit, quae de dextera iacit. Aegidis autem
            concussio commovet pluvias.</p>
        </div2>

        
<div2 n="355"><head>[schol. 355]</head>

          <p> DISIECTIS OPPIDA MVRIS unum Iani, aliud Saturni, iam tunc vetusta.</p>
        </div2>

        
<div2 n="356"><head>[schol. 356]</head>

          <p> MONVMENTA VIRORVM hoc sermone ostendit etiam Saturnum virum fuisse.</p>
        </div2>

        
<div2 n="360"><head>[schol. 360]</head>

          <p> PASSIMQVE ARMENTA V. quae post mortem Caci passim nullo timore vagabantur.</p>
        </div2>

        
<div2 n="361"><head>[schol. 361]</head>

          <p> ROMANOQVE FORO Romanum forum est ubi nunc rostra sunt. LAVTIS MVGIRE CARINIS carinae
            sunt aedificia facta in carinarum modum, quae erant circa templum Telluris. Lautas autem
            dixit aut propter elegantiam aedificiorum, aut propter Augustum, qui natus est in cunis
            veteribus et nutritus in lautis carinis.</p>
        </div2>

        
<div2 n="362"><head>[schol. 362]</head>

          <p> VICTOR ALCIDES SVBIIT <foreign xml:lang="grc">εὐσυμβόλως</foreign>, id est bonum
            Aeneae omen ostenditur.</p>
        </div2>

        
<div2 n="364"><head>[schol. 364]</head>

          <p> AVDE HOSPES CONTEMNERE OPES bene ‘aude’, quasi rem arduam et difficilem. DIGNVM FINGE
            DEO compone te in similitudinem numinis.</p>
        </div2>

        
<div2 n="365"><head>[schol. 365]</head>

          <p> NON ASPER non aspernator, id est fastidiosus.</p>
        </div2>

        
<div2 n="366"><head>[schol. 366]</head>

          <p> ANGVSTI SVPTER F. T. I. A. DVXIT ex contrarietate quaesitus ornatus, ait enim ‘angusti
            tecti supter fastigia ingentem Aenean duxit’.</p>
        </div2>

        
<div2 n="368"><head>[schol. 368]</head>

          <p> PELLE LIBYSTIDIS VRSAE species pro genere: nam cuiuslibet ferae possumus accipere.</p>
        </div2>

        
<div2 n="370"><head>[schol. 370]</head>

          <p> EXTERRITA MATER ideo territa, quia mater.</p>
        </div2>

        
<div2 n="373"><head>[schol. 373]</head>

          <p> DICTIS DIVINVM INSPIRAT AMOREM petitura pro filio de adulterio procreato orationem
            suam ingenti arte conposuit: quod etiam Vulcanus ipse testatur, dicens «quid causas
            petis ex alto?». Non enim aperta est eius petitio, sed longo prooemio perversam amore
            mariti circumvenit mentem. Ergo quaestionem hanc quae nascitur ex petitione Veneris
            inpudica, solvimus his modis: primo quod Vulcanum amore circumvenit, deinde quod nacta
            est occasionem eius temporis quo Marti arma faciebat, quem fuisse sciebat adulterum: per
            quod datur intellegi Vulcanum iam omnem suspitionem et iram quam habuit circa Venerem,
            deposuisse, adeo ut arma etiam ipsi fabricaret adultero. Praeterea Vulcanum uxorium
            fuisse testatur et ipse Vergilius dicens «tum pater aeterno fatur devinctus amore», et
            Statius ubi Martem Venus adloquitur, ut «at non eadem Vulcania nobis obsequia, et laesi
            servit tamen ira mariti». Nam quod dicit Donatus potuisse fieri ut cum Anchisa
            concumberet Venus, ante quam Vulcano nuberet, non procedit: constat enim a principio
            Venerem uxorem fuisse Vulcani.</p>
        </div2>

        
<div2 n="375"><head>[schol. 375]</head>

          <p> DEBITA fataliter ad exitium destinata.</p>
        </div2>

        
<div2 n="376"><head>[schol. 376]</head>

          <p> MISERIS atqui honestum est miseris subvenire; sed hoc dicit: cur te fatigarem pro
            hominibus fati necessitate perituris?</p>
        </div2>

        
<div2 n="379"><head>[schol. 379]</head>

          <p> PRIAMI DEBEREM PLVRIMA NATIS scimus quod Paridi tantum debuit, sed hoc velat aliarum
            commemoratione personarum, ne ex turpi causa Paridi debuisse videatur.</p>
        </div2>

        
<div2 n="380"><head>[schol. 380]</head>

          <p> AENEAE FLEVISSEM S. L. bene post Pergama, post Troianos, post Priami liberos cum
            excusatione fit Aeneae commemoratio; dicit enim se eius infelicitate commotam.</p>
        </div2>

        
<div2 n="381"><head>[schol. 381]</head>

          <p> IOVIS IMPERIO ne videretur inpudens, si aliena regna deposceret. Et hoc latenter
            dicere videtur: fave huic cui etiam Iuppiter favet.</p>
        </div2>

        
<div2 n="382"><head>[schol. 382]</head>

          <p> EADEM quae tunc scilicet silui.</p>
        </div2>

        
<div2 n="383"><head>[schol. 383]</head>

          <p> ARMA ROGO hic distinguendum, ut cui petat, non dicat, sed relinquat intellegi.
            GENETRIX NATO TE FILIA NERI Thetis, quae Achilli arma inpetravit. Et bonis utitur
            comparationibus dicendo ‘filia Neri’, cum ipsa Iovis sit filia, item ‘uxor Tithonia’,
            cum sit ipsa Vulcani. ‘Neri’ autem pro ‘Nerei’: omnia enim quae in ‘eus’ exeunt hodie
            apud maiores in ‘es’ exibant, ut ‘Nereus Neres, Tydeus Tydes’, et genetivum in ‘is’
            mittebant, ‘Tydis Neris’. Sed quia plerumque ‘s’ in latinitate detrahitur, remanebat
            ‘i’. Hinc est ‘filia Neri’, «inmitis Achilli», item in Sallustio «ad bellum Persi
            Macedonicum». Sic Asper.</p>
        </div2>

        
<div2 n="384"><head>[schol. 384]</head>

          <p> TITHONIA CONIVNX Aurora pro Memnone. </p>
        </div2>

        
<div2 n="385"><head>[schol. 385]</head>

          <p> CLAVSIS FERRVM ACVANT PORTIS dixit enim superius «quinque adeo magnae positis
            incudibus urbes t. n.».</p>
        </div2>

        
<div2 n="386"><head>[schol. 386]</head>

          <p> IN ME artificiose arma petit etiam sibi profutura; nam a Graecis fuerat vulnerata,
            unde est «equidem credo, mea vulnera restant».</p>
        </div2>

        
<div2 n="388"><head>[schol. 388]</head>

          <p> CVNCTANTEM scilicet de promissione, quam rem per amplexum suum inmisso amore
            persolvit.</p>
        </div2>

        
<div2 n="389"><head>[schol. 389]</head>

          <p> ACCEPIT SOLITAM FLAMMAM adludit ad rem naturalem: namque ideo Vulcanus maritus
            fingitur Veneris, quod Venerium officium non nisi calore consistit, unde est «frigidus
            in Venerem senior».</p>
        </div2>

        
<div2 n="390"><head>[schol. 390]</head>

          <p> LABEFACTA PER OSSA si ossa labefecit, quanto magis animum?</p>
        </div2>

        
<div2 n="391"><head>[schol. 391]</head>

          <p> ATQVE OLIM fere, ut solet; nam non est adverbium temporis.</p>
        </div2>

        
<div2 n="392"><head>[schol. 392]</head>

          <p> IGNEA RIMA MICANS id est fulmen, cuius naturam expressit; namque nubes vento coactae
            plerumque rumpuntur et ex se fulmen emittunt.</p>
        </div2>

        
<div2 n="393"><head>[schol. 393]</head>

          <p> FORMAE CONSCIA CONIVNX intellexit se dolis et pulchritudine pervertisse mentem
            mariti.</p>
        </div2>

        
<div2 n="394"><head>[schol. 394]</head>

          <p> DEVINCTVS hoc sermone ostendit eum posse cuncta concedere.</p>
        </div2>

        
<div2 n="395"><head>[schol. 395]</head>

          <p> EX ALTO argumentatione longe repetita.</p>
        </div2>

        
<div2 n="398"><head>[schol. 398]</head>

          <p> NEC FATA VETABANT STARE atqui supra ait ‘debita’. Sed sciendum secundum aruspicinae
            libros et sacra Acheruntia, quae Tages conposuisse dicitur, fata decem annis quadam
            ratione differri: quod nunc dicit Vulcanus potuisse fieri. Ergo non est contrarium; nam
            fata differuntur tantum, numquam penitus inmutantur: quod etiam Iuno dicit «atque inmota
            manet fatis Lavinia coniunx; at trahere atque moras tantis licet addere rebus».</p>
        </div2>

        
<div2 n="400"><head>[schol. 400]</head>

          <p> SI BELLARE PARAS quia dixerat «in me excidiumque meorum».</p>
        </div2>

        
<div2 n="401"><head>[schol. 401]</head>

          <p> POSSVM P. CVRAE quicquid curae est, id est officii et sollicitudinis.</p>
        </div2>

        
<div2 n="402"><head>[schol. 402]</head>

          <p> LIQVIDO ELECTRO puro. Et secundum Plinium in naturali historia tria sunt electri
            genera; unum ex arboribus, quod sucinum dicitur; aliud, quod naturaliter invenitur;
            tertium, quod fit de tribus partibus auri et una argenti: quas partes etiam si naturale
            solvas, invenies. Vnde errant qui dicunt melius esse naturale. Electri autem natura
            probatur veneno, quo recepto et stridorem emittit et varios ad iridis similitudinem
            reddit colores.</p>
        </div2>

        
<div2 n="403"><head>[schol. 403]</head>

          <p> ANIMAE venti, <foreign xml:lang="grc">ἀπὸ τῶν ἀνέμων</foreign>: Horatius «inpellunt
            animae lintea Thraciae»: unde et ‘anima’ dicitur, quae secundum aliquos ventus est, ut
            «atque in ventos vita recessit». PRECANDO VIRIBVS INDVBITARE TVIS id est dubitare, nam
            ‘in’ vacat. Et hoc dicit: precum nimietas postulationis significat dubitationem.</p>
        </div2>

        
<div2 n="406"><head>[schol. 406]</head>

          <p> CONIVGIS INFVSVS GREMIO hoc est ante concubuit et sic quievit. Probus vero et
            Carminius propter sensum cacenphaton ‘infusum’ legunt, ut sit sensus: dormiit cum
            coniuge dormiente, id est petiit soporem infusum etiam coniugis gremio.</p>
        </div2>

        
<div2 n="408"><head>[schol. 408]</head>

          <p> CVRRICVLO tempore modo; alias loco, alias officio.</p>
        </div2>

        
<div2 n="409"><head>[schol. 409]</head>

          <p> COLO hunc sequimur: nam ‘huius coli’ dicimus, non ut Statius ‘huius colus’. TENVIQVE
            MINERVA non filo tenui, sed parvo pretio lanificii. Et alii hic distinguunt et
            subaudiunt ‘mos est’ aut ‘placet’, ut sit sensus ‘cui tolerare colo vitam tenuique
            Minerva mos est’ vel ‘placet’ et sic inferunt «inpositum cinerem et sopitos s. ignes’,
            ut e contra Horatius «incedis per ignes suppositos cineri doloso». Alii sic legunt
            ‘tenuique Minerva inpositum’, id est cui haec est necessitas fataliter data.</p>
        </div2>

        
<div2 n="411"><head>[schol. 411]</head>

          <p> NOCTEM ADDENS OPERI per transitum ostendit noctem esse partem diei.</p>
        </div2>

        
<div2 n="412"><head>[schol. 412]</head>

          <p> EXERCET PENSO fatigat: Terentius «primo haec vitam parce ac duriter agebat». Hinc ergo
            traxit Vergilius ut diceret «castum ut servare cubile c.».</p>
        </div2>

        
<div2 n="414"><head>[schol. 414]</head>

          <p> IGNIPOTENS Vulcanus, ut diximus supra, ignis est, et dictus Vulcanus quasi Volicanus,
            quod per aerem volet; ignis enim e nubibus nascitur. Vnde etiam Homerus dicit eum de
            aere praecipitatum in terras, quod omne fulmen de aere cadit. Quod quia crebro in Lemnum
            insulam iacitur, ideo in eam dicitur cecidisse Vulcanus. Claudus autem dicitur, quia per
            naturam numquam rectus est ignis.</p>
        </div2>

        
<div2 n="415"><head>[schol. 415]</head>

          <p> AD FABRILIA dura. Et ex contrariis epithetis fecit ornatum, dicens ‘mollibus e stratis
            surrexit ad opera fabrilia’.</p>
        </div2>

        
<div2 n="416"><head>[schol. 416]</head>

          <p> INSVLA SICANIVM IVXTA LATVS AEOLIAMQVE E. L. physiologia est, cur Vulcanus in his
            locis officinam habere fingatur inter Aetnam et Liparen: scilicet propter ignem et
            ventos, quae apta sunt fabris. ‘Aeoliam’ autem ‘Liparen’ ideo, quia una est de illis
            septem insulis, in quibus Aeolus imperavit.</p>
        </div2>

        
<div2 n="419"><head>[schol. 419]</head>

          <p> ANTRA AETNAEA TONANT magnitudinem ictuum ostendit, quibus etiam vicini montes
            resultabant: aut certe ‘Aetnaea’ quasi Aetnae dixit.</p>
        </div2>

        
<div2 n="420"><head>[schol. 420]</head>

          <p> AVDITI REFERVNT GEMITVS echo breviter significavit.</p>
        </div2>

        
<div2 n="421"><head>[schol. 421]</head>

          <p> STRICTVRAE CHALYBVM strictura est terra ferri in massam coacta. Chalybes autem proprie
            populi sunt, apud quos nascitur ferrum, ut ipse «at Chalybes nudi ferrum virosaque
            Pontus castorea»: unde modo ‘Chalybum’ posuit ‘stricturas’ pro ferri massis.</p>
        </div2>

        
<div2 n="423"><head>[schol. 423]</head>

          <p> HOC TVNC id est huc tum. Et ‘hoc’ pro ‘huc’ posuit secundum antiquum morem: nam antea
            ‘hoc’ adverbium loci fuit, quod nunc abolevit: nam crebro in antiquis lectionibus
            invenitur, sicut in epistulis probat Verrius Flaccus exemplis auctoritate ratione,
            dicens in adverbiis pro ‘u’ ‘o’ plerumque maiores ponere consuetos. Et sic pro ‘huc’
            ‘hoc’ veteres dicere solebant, sicut pro ‘illuc’ ‘illo’ dicimus: unde etiam ‘hoc’ o
            longum esse apparet, sicut ‘illo’, quod pro ‘illuc’ ponitur.</p>
        </div2>

        
<div2 n="425"><head>[schol. 425]</head>

          <p> BRONTESQVE quid facturi sint ex nominibus docet: nam Brontes a tonitru dictus est,
            Steropes a fulgetra, <foreign xml:lang="grc">ἀπὸ τῆϛ στεροπῆς</foreign>. Pyragmon vero,
            qui numquam a calenti incude discedit, <foreign xml:lang="grc">ἀπὸ τοῦ πυρὸς καὶ τοῦ
              ἄκμονος</foreign>; nam <foreign xml:lang="grc">πῦρ</foreign> ignis est, <foreign xml:lang="grc">
              ἄκμων</foreign> incus. NVDVS MEMBRA per hunc etiam ceteros nudos fuisse
            significat.</p>
        </div2>

        
<div2 n="426"><head>[schol. 426]</head>

          <p> INFORMATVM in quandam formam designatum et conpositum. Dicit autem in fulmine partem
            non perfectam, partem iam politam fuisse.</p>
        </div2>

        
<div2 n="427"><head>[schol. 427]</head>

          <p> TOTO GENITOR QVAE PLVRIMA CAELO ‘toto caelo’, id est ab omni parte caeli: nam dicunt
            physici de sedecim partibus caeli iaci fulmina. ‘Quae’ autem qualia, ut «hunc ego te,
            Euryale, aspicio», id est talem. Ergo hoc dicit: faciebant fulmen in eorum
            similitudinem, quae Iuppiter iacit toto caelo, hoc est de diversis partibus caeli,
            scilicet sedecim.</p>
        </div2>

        
<div2 n="429"><head>[schol. 429]</head>

          <p> TRIS IMBRIS TORTI RADIOS constricti et coacti in grandinem: Statius «sicco quos asper
            hiatu praesolidat Boreas». Et sciendum hoc eum velle ostendere, toto anno iaci fulmen:
            nam per has periphrasis tempora ostendit anni totius, quae et quattuor esse et ternos
            menses habere manifestum est: unde dicit ‘tris imbris torti radios’, hoc est grandinis,
            quae abundat per hiemem; ‘tris nubis aquosae’, hoc est veris, quo tempore nimiae sunt
            pluviae, ut «et ruit imbriferum ver»; ‘rutili tris ignis’, hoc est aestatis; ‘et alitis
            austri’, id est autumni, quo ventorum crebra sunt flamina. Et prudenter his omnibus
            naturam exprimit fulminis, quod necesse est ut per nubes nascatur et ventos.</p>
        </div2>

        
<div2 n="431"><head>[schol. 431]</head>

          <p> FVLGORES NVNC TERRIFICOS quas fulgetras dicunt. SONITVMQVE METVMQVE per sonitum
            tonitrua ostendit, per metum fulgetras. Et hunc ordinem sic posuit, ut hominibus
            videtur: nam re vera prior est conlisio nubium, unde ignis emicat: nos autem ideo prius
            fulgetras videmus, quam tonitrua audiamus, quia velocior oculorum, quam aurium sensus
            est.</p>
        </div2>

        
<div2 n="432"><head>[schol. 432]</head>

          <p> SEQVACIBVS persecutricibus.</p>
        </div2>

        
<div2 n="435"><head>[schol. 435]</head>

          <p> AEGIDAQVE HORRIFERAM aegis proprie est munimentum pectoris aereum, habens in medio
            Gorgonis caput: quod munimentum si in pectore numinis fuerit, aegis vocatur; si in
            pectore hominis, sicut in antiquis imperatorum statuis videmus, lorica dicitur. TVRBATAE
            pro ‘turbantis’: nam timuit homoeoteleuton, et fecit supinam significationem. Alii ad
            fabulam referunt, quia dicitur in bello Gigantum arma perdidisse turbata, ut quasi ipsa
            nunc reparet: cuius dicti nullus auctor invenitur idoneus.</p>
        </div2>

        
<div2 n="436"><head>[schol. 436]</head>

          <p> SQVAMIS SERPENTVM AVROQVE POLIBANT aegida horriferam aureis squamis serpentum certatim
            polibant. Alii volunt re vera de corio serpentum dicere eum arma esse levigata.</p>
        </div2>

        
<div2 n="437"><head>[schol. 437]</head>

          <p> CONEXOSQVE ANGVES Gorgonis scilicet capiti.</p>
        </div2>

        
<div2 n="438"><head>[schol. 438]</head>

          <p> DESECTO VERTENTEM LVMINA COLLO aut sua lumina circumferentem et mortis indignatione
            quaerentem, quorum se interitu posset ulcisci: aut certe intuentum lumina in saxa
            vertentem. Hoc autem caput ideo Minerva fingitur habere in pectore, quod illic est omnis
            prudentia, quae confundit alios et inperitos ac saxeos conprobat.</p>
        </div2>

        
<div2 n="439"><head>[schol. 439]</head>

          <p> TOLLITE C. I. vile est quod plerique dicunt, propter arma Martis iratum esse Vulcanum,
            praesertim cum et arment Minervam et fabricent fulmina Cyclopes, et Vulcanus dixerit
            ‘cuncta tollite’. Ergo ‘tollite’ aut differte est, aut celerius terminate. COEPTOSQVE
            AVFERTE LABORES quia dixerat «his informatum manibus iam parte polita fulmen erat».</p>
        </div2>

        
<div2 n="440"><head>[schol. 440]</head>

          <p> AETNAEI CYCLOPES ut «Aetnaeos fratres».</p>
        </div2>

        
<div2 n="441"><head>[schol. 441]</head>

          <p> NVNC VIRIBVS VSVS nunc est vestrarum virium exercitium, id est tempus est exercendae
            virtutis circa arma viri fortis.</p>
        </div2>

        
<div2 n="442"><head>[schol. 442]</head>

          <p> ARTE MAGISTRA ambitiosius quam si ‘magistri’ diceret et rem personae in artem
            transtulit, ut si dicas ‘opus est peritia medicinae’, non ‘medici’.</p>
        </div2>

        
<div2 n="443"><head>[schol. 443]</head>

          <p> PRAECIPITATE MORAS praecipitanter, id est festinanter abicite. NEC PLVRA EFFATVS sicut
            festinantem decebat.</p>
        </div2>

        
<div2 n="444"><head>[schol. 444]</head>

          <p> OCIVS INCVBVERE quam ille praeceperat. PARITER pari modo.</p>
        </div2>

        
<div2 n="445"><head>[schol. 445]</head>

          <p> SORTITI diviserunt inter se laboris officium, ut «sortiti remos».</p>
        </div2>

        
<div2 n="446"><head>[schol. 446]</head>

          <p> VVLNIFICVSQVE CHALYPS populum, apud quos nascitur, pro ferro posuit. Et ‘liquescit’
            dixit proprie: nam ferrum non solvitur, sed mollescit.</p>
        </div2>

        
<div2 n="447"><head>[schol. 447]</head>

          <p> INFORMANT designant. INGENTEM autem et magnitudine et soliditate: nam et clipeum
            dixit, qui magnitudine corpus furatur, unde et clipeus dictus est <foreign xml:lang="grc">
              ἀπὸ τοῦ κλέψαι</foreign>: et dicturus est «septenosque orbibus orbes
            inpediunt», id est veluti septem scuta facta in unitatem conectunt.</p>
        </div2>

        
<div2 n="450"><head>[schol. 450]</head>

          <p> ACCIPIVNT REDDVNTQVE iungendum: uno enim eodemque tempore parte reddunt, parte ventos
            accipiunt. STRIDENTIA TINGVNT tingendo stridere faciunt.</p>
        </div2>

        
<div2 n="453"><head>[schol. 453]</head>

          <p> IN NVMERVM in ordinem, ut «tunc vero in numerum Faunosque ferasque videres ludere».
            FORCIPE forfices sunt quibus incidimus, forcipes quibus aliquid forvum tenemus, quasi
            forvicapes; nam forvum est calidum: unde et formosos dicimus quibus calor sanguinis ex
            rubore pulchritudinem creat.</p>
        </div2>

        
<div2 n="454"><head>[schol. 454]</head>

          <p> DVM HAEC DVM PROPERAT properanter facit: et est honesta elocutio. AEOLIIS nam, ut
            diximus, Vulcania una est de septem Aeoliis. LEMNIVS quia in Lemnum insulam, ut diximus,
            cecidit, a Iunone propter deformitatem deiectus, quam aerem esse constat, ex quo fulmina
            procreantur. Ideo autem Vulcanus de femore Iunonis fingitur natus, quod fulmina de imo
            aere nascuntur: quod etiam Lucanus dicit «fulminibus terrae propior succenditur aer,
            pacem summa tenent».</p>
        </div2>

        
<div2 n="456"><head>[schol. 456]</head>

          <p> VOLVCRVM SVB CVLMINE potest et generaliter accipi volucrum quarumvis; potest et
            specialiter, ut hirundinum.</p>
        </div2>

        
<div2 n="458"><head>[schol. 458]</head>

          <p> TYRRHENA VINCVLA Tusca calciamenta. Et dicit crepidas, quas primo habuere senatores,
            post equites Romani, nunc milites.</p>
        </div2>

        
<div2 n="459"><head>[schol. 459]</head>

          <p> TEGEAEVM ENSEM Arcadicum gladium.</p>
        </div2>

        
<div2 n="460"><head>[schol. 460]</head>

          <p> DEMISSA AB LAEVA PANTHERAE TERGA RETORQVENS a sinistro humero pellem demissam habuit,
            quam retorquens et in dexteram revocans partem se amiciebat.</p>
        </div2>

        
<div2 n="461"><head>[schol. 461]</head>

          <p> GEMINI CVSTODES hoc et in Homero lectum est et in historia Romana, quae ait «Syphax
            inter duos canes stans Scipionem appellavit».</p>
        </div2>

        
<div2 n="464"><head>[schol. 464]</head>

          <p> SERMONVM MEMOR scilicet promissi auxilii, ut «auxilio tutos dimittam opibusque
            iuvabo». HEROS hoc nomen non tantum praesentis est virtutis, sed et praeteritae: unde
            est quod Euandrum heroem dicit, cum sit virtutis emeritae. plerumque heros et generis
            est.</p>
        </div2>

        
<div2 n="465"><head>[schol. 465]</head>

          <p> MATVTINVS AGEBAT rem temporis ad personam transtulit.</p>
        </div2>

        
<div2 n="468"><head>[schol. 468]</head>

          <p> LICITO TANDEM SERMONE ‘tandem’, quia amborum desiderio nox fecerat moram.</p>
        </div2>

        
<div2 n="471"><head>[schol. 471]</head>

          <p> NVMQVAM RES EQVIDEM TROIAE VICTAS satis mature ‘equidem’ dixit, id est ego quidem
            Troiam te vivo victam non arbitror, quantum est in opinione mea.</p>
        </div2>

        
<div2 n="472"><head>[schol. 472]</head>

          <p> PRO NOMINE TANTO pro tui nominis gloria.</p>
        </div2>

        
<div2 n="474"><head>[schol. 474]</head>

          <p> ET MVRVM CIRCVMSONAT ARMIS et brevitatem sui ostendit imperii et hostilem
            necessitatem, ob quam se penitus exarmare non poterat. ‘Amni’ autem ‘claudimur Tusco’
            ideo dixit, quia ipse fuit Romani finis imperii: Iuvenalis «et quae imperii fines
            Tiberinum virgo natavit».</p>
        </div2>

        
<div2 n="475"><head>[schol. 475]</head>

          <p> SED TIBI EGO artificiose agit, ut etiam quae monstrantur auxilia, ipsius esse
            videantur. ‘Ingentes’ autem ‘populos’ non sine causa dixit: nam Tuscia duodecim
            lucumones habuit, id est reges, quibus unus praeerat: unde est «gens illi triplex,
            populi sub gente quaterni».</p>
        </div2>

        
<div2 n="476"><head>[schol. 476]</head>

          <p> QVAM FORS INOPINA hoc beneficium casus praestat, qui efficit ut eo tempore quaeras
            auxilium, quo Tyrrheni ducem requirunt.</p>
        </div2>

        
<div2 n="477"><head>[schol. 477]</head>

          <p> FATIS HVC TE POSCENTIBVS ADFER perge illuc poscentibus fatis; nam talis est sensus, si
            legeris ‘adfer’. Et similiter iungit fortunam fato, ut supra, ubi ait «fortuna
            omnipotens et ineluctabile fatum». Si autem legeris ‘adfers’, sensus erit talis: fati
            necessitate factum est ut venires; fortunae beneficium ut illi ducem requirant. Legimus
            ergo et ‘adfer’ et ‘adfers’.</p>
        </div2>

        
<div2 n="478"><head>[schol. 478]</head>

          <p> SAXO I. F. VETVSTO antiquo opere, ut «templa dei saxo venerabar structa vetusto».</p>
        </div2>

        
<div2 n="479"><head>[schol. 479]</head>

          <p> VRBIS AGYLLINAE SEDES quae nunc Caere dicitur. LYDIA QVONDAM GENS ‘quondam insedit’,
            non ‘quondam bello praeclara’: nam etiam tunc florebat. Sane etiam supra diximus,
            Maeoniam provinciam esse. Cuius dum brevitas duos fratres, Lydum et Tyrrhenum, ferre non
            posset, ex sorte Tyrrhenus cum ingenti multitudine profectus partem Italiae tenuit et
            Tyrrheniam nominavit. Hi diu piraticam exercuerunt, ut etiam Cicero in Hortensio docet,
            cum captivos novis poenis adfligerent, occisorum eos religantes cadaveribus. Quod
            Vergilius dat Mezentio, sciens lectum esse de Tyrrhenorum gente. Sane illo tempore
            Tyrrheni dicti sunt, post Tusci <foreign xml:lang="grc">ἀπὸ τοῦ θύειν</foreign> Lydi
            autem a Lydo, regis fratre, qui in provincia remanserat.</p>
        </div2>

        
<div2 n="483"><head>[schol. 483]</head>

          <p> QVID MEMOREM INFANDAS CAEDES figura oratoria, quae paralipsis vocatur: Cicero «nam
            illa nimis antiqua praetereo».</p>
        </div2>

        
<div2 n="484"><head>[schol. 484]</head>

          <p> EFFERA cruenta. DI CAPITI IPSIVS ut «quod di prius omen in ipsum convertant».</p>
        </div2>

        
<div2 n="487"><head>[schol. 487]</head>

          <p> TORMENTI GENVS exclamatio est inventi supplicii. SANIE TABOQVE sanies mortui est.
            ‘Tabo’ viventis scilicet sanguinis.</p>
        </div2>

        
<div2 n="493"><head>[schol. 493]</head>

          <p> CONFVGERE confugiebat: et, ut diximus, historicus stilus est. DEFENDIER defendi, id
            est defendebatur. Et vertit historiam; nam, ut diximus, Turnus magis confugit ad
            Mezentium.</p>
        </div2>

        
<div2 n="495"><head>[schol. 495]</head>

          <p> PRAESENTI MARTE sine aliqua dilatione.</p>
        </div2>

        
<div2 n="496"><head>[schol. 496]</head>

          <p> ADDAM aut dabo; aut re vera addam habentibus Tarchonem.</p>
        </div2>

        
<div2 n="498"><head>[schol. 498]</head>

          <p> LONGAEVVS ARVSPEX argumento aetatis vult doctum videri.</p>
        </div2>

        
<div2 n="503"><head>[schol. 503]</head>

          <p> OPTATE DVCES votis scilicet.</p>
        </div2>

        
<div2 n="504"><head>[schol. 504]</head>

          <p> HOC ACIES CAMPO quasi iam in bellum parati.</p>
        </div2>

        
<div2 n="505"><head>[schol. 505]</head>

          <p> REGNIQVE CORONAM insigne, non re vera coronam, quam Tusci reges numquam habuerunt.
            Ergo species est pro genere.</p>
        </div2>

        
<div2 n="506"><head>[schol. 506]</head>

          <p> MANDATQVE INSIGNIA aut mittit insignia, id est omnia ornamenta regalia, aut re vera
            ‘mandat insignia’, id est magna, ut castris succedam et capessam regna Tyrrhena.</p>
        </div2>

        
<div2 n="508"><head>[schol. 508]</head>

          <p> SED MIHI TARDA GELV occurrit tacitis quaestionibus, dicens se non isse propter aetatem
            senilem, filium vero propter mixtum genus per originem matris: unde Aenean dicit ire
            debere, cui et aetas et origo regna concedunt. SAECLISQVE EFFETA SENECTVS notandum dicta
            ‘saecula’ etiam in uno homine secundum eos qui dicunt saeculum triginta annos habere:
            nam alii volunt centum et decem, alii mille annis putant saeculum contineri.</p>
        </div2>

        
<div2 n="509"><head>[schol. 509]</head>

          <p> INVIDET IMPERIVM bona elocutio, ut «Liber pampineas invidit collibus umbras».</p>
        </div2>

        
<div2 n="512"><head>[schol. 512]</head>

          <p> QVEM NVMINA P. Vt «externos optate duces».</p>
        </div2>

        
<div2 n="513"><head>[schol. 513]</head>

          <p> ITALVM FORTISSIME DVCTOR <foreign xml:lang="grc">εὐσυμβόλως</foreign> iam ductorem
            Italiae vocat Aenean.</p>
        </div2>

        
<div2 n="514"><head>[schol. 514]</head>

          <p> SPES ET SOLACIA ‘spes’ quia multa sibi de eius virtute promittebat pater, ‘solacium’
            quia amissa coniuge unici filii utebatur solacio.</p>
        </div2>

        
<div2 n="515"><head>[schol. 515]</head>

          <p> TOLERARE quasi rem asperam et difficilem.</p>
        </div2>

        
<div2 n="517"><head>[schol. 517]</head>

          <p> MIRETVR imitetur: Lucanus «miratoremque Catonis»; optima enim ingenia necesse est ut
            ea quae mirantur, imitentur.</p>
        </div2>

        
<div2 n="519"><head>[schol. 519]</head>

          <p> SVO NOMINE bene in omnibus filii gratiam facit, nam dicit: dat tibi Pallas milites
            ducentos suo nomine, ipse vero a me accipiet ducentos.</p>
        </div2>

        
<div2 n="522"><head>[schol. 522]</head>

          <p> TRISTI CVM CORDE propter brevitatem auxiliorum.</p>
        </div2>

        
<div2 n="523"><head>[schol. 523]</head>

          <p> CAELO APERTO sereno, ut «et aperta serena prospicere».</p>
        </div2>

        
<div2 n="524"><head>[schol. 524]</head>

          <p> INPROVISO nullum enim indicium praecesserat nubium. FVLGOR fulgetra.</p>
        </div2>

        
<div2 n="525"><head>[schol. 525]</head>

          <p> CVM SONITV tonitrus scilicet. Et, ut diximus supra, ordinem tenuit qui nobis apparet,
            ut fulgetras dicat priores, cum sint ante tonitrua. RVERE OMNIA sic enim sonat, ut
            videatur ruina: alibi «caelique ruina». Bene autem temperavit dicens ‘visa’.</p>
        </div2>

        
<div2 n="526"><head>[schol. 526]</head>

          <p> TYRRHENVSQVE T. M. P. A. CLANGOR Tyrrhenum clangorem dixit tubae ideo, quia apud
            Tuscos tubam constat inventam. Ergo ‘Tyrrhenus clangor’ sonus Tyrrhenarum tubarum. Et
            bene congruis ominibus arma nuntiantur, per sonum tubarum.</p>
        </div2>

        
<div2 n="527"><head>[schol. 527]</head>

          <p> FRAGOR INTONAT ‘fragor’ est proprie armorum sonus. Quod autem dicit ‘intonat’, illuc
            spectat «fulminat Aeneas armis», quae vult fragore tonitrua, splendore fulgetram
            imitari. Non autem mirum est a Venere allatis armis inesse fulgorem: nam et Homerus
            dicit a Thetide oblata arma habere motum quendam et spiritum, quae duo in aqua esse
            manifestum est. Thetidem autem novimus nympham.</p>
        </div2>

        
<div2 n="528"><head>[schol. 528]</head>

          <p> INTER NVBEM per nubem, more suo. Et dicit in serena parte caeli fuisse nubem, per quam
            arma portata sunt.</p>
        </div2>

        
<div2 n="529"><head>[schol. 529]</head>

          <p> PER SVDVM ‘sudum’ est quasi sub udum, serenum post pluvias, ut «ver sudum».</p>
        </div2>

        
<div2 n="531"><head>[schol. 531]</head>

          <p> AGNOVIT SONITVM hoc est quid sonitus significaret. DIVAE PROMISSA PARENTIS <foreign xml:lang="grc">
              κατὰ τὸ σιωπώμενον</foreign> intellegamus Venerem ei promisisse.</p>
        </div2>

        
<div2 n="532"><head>[schol. 532]</head>

          <p> HOSPES et qui suscipit et qui suscipitur ‘hospes’ vocatur, ut hoc loco Euander, item
            supra «hospitis Aeneae sedem». NE QVAERE VERO PROFECTO ambae particulae ad ornatum
            pertinent tantum.</p>
        </div2>

        
<div2 n="533"><head>[schol. 533]</head>

          <p> PORTENTA modo bona omina. EGO POSCOR OLYMPO aut de Olympo poscor, id est haec signa
            mei causa fiunt: aut certe in Olympum poscor.</p>
        </div2>

        
<div2 n="534"><head>[schol. 534]</head>

          <p> DIVA CREATRIX rerum omnium generaliter.</p>
        </div2>

        
<div2 n="537"><head>[schol. 537]</head>

          <p> HEV adeo de victoria fretus est, ut etiam hostium misereatur. Et hinc nascitur ille
            sensus «non haec, o Palla, dederas promissa parenti». Item Aeneas «hi nostri reditus
            expectatique triumphi? Haec mea magna fides!».</p>
        </div2>

        
<div2 n="540"><head>[schol. 540]</head>

          <p> FOEDERA RVMPANT quae se facturum Latinus promiserat; non enim erant facta.</p>
        </div2>

        
<div2 n="542"><head>[schol. 542]</head>

          <p> HERCVLEIS SOPITAS IGNIBVS ARAS hypallage est, id est suscitavit aras Herculeas, in
            quibus erant ignes sopiti.</p>
        </div2>

        
<div2 n="543"><head>[schol. 543]</head>

          <p> HESTERNVM autem LAREM cui pridie sacrificaverat. Et est iteratio: nam male quidam
            ‘externum’ legunt, id est extraneum.</p>
        </div2>

        
<div2 n="546"><head>[schol. 546]</head>

          <p> POST HINC AD NAVES G. Vnum vacat, aut ‘post’, aut ‘hinc’, ut «post hinc digrediens
            iubeo frondentia capris»: tale est et illud «primus ibi ante omnes».</p>
        </div2>

        
<div2 n="547"><head>[schol. 547]</head>

          <p> QVI SESE IN BELLA SEQVANTVR in expeditionem et bellicam praeparationem: nam, ut supra
            diximus, ‘bellum’ est tempus omne quo vel praeparatur aliquid pugnae necessarium, vel
            quo pugna geritur, ‘proelium’ autem dicitur conflictus ipse bellorum: unde modo bene
            dixit ‘qui sese in bella sequantur’, non ‘in proelium’; nam ad auxilia petenda vadit,
            non ad pugnam. Quamquam etiam si diceret ‘qui se in proelium sequantur’, non valde ab re
            esse videbatur: hi enim equites, cum a Tarchone accepisset Aeneas auxilia, cum aliis
            Etruscis equitibus per terram missi, obvios statim habuere bellantes, et quasi iam hinc
            recte pergere videntur in proelium: unde etiam a Cymodocea naviganti Aeneae dicitur «iam
            loca iussa tenent forti permixtus Etrusco Arcas eques».</p>
        </div2>

        
<div2 n="549"><head>[schol. 549]</head>

          <p> SEGNIS sine remigio. Et respexit ad descendentes, de quibus ait «remigio noctemque
            diemque fatigant», licet fuerit lenissimus fluvius.</p>
        </div2>

        
<div2 n="550"><head>[schol. 550]</head>

          <p> RERVM quas gesserat. PATRIS ubi esset.</p>
        </div2>

        
<div2 n="552"><head>[schol. 552]</head>

          <p> EXORTEM AENEAE per id quod non est factum, quod factum est indicatur. Per ‘exortem’
            autem optimum et praecipuum significat.</p>
        </div2>

        
<div2 n="553"><head>[schol. 553]</head>

          <p> PELLIS OBIT TOTVM pellis ostenditur magnitudo in hoc, quod dicit ‘totum obit’.
            VNGVIBVS AVREIS aut quia ungues ipsi cum aruerint, auri imitantur colorem; aut quia
            solebant deaurari: Statius «auro mansueverat ungues».</p>
        </div2>

        
<div2 n="554"><head>[schol. 554]</head>

          <p> SVBITO VVLGATA cur ‘subito’? Ipse dicit: quasi ‘per parvam urbem’.</p>
        </div2>

        
<div2 n="555"><head>[schol. 555]</head>

          <p> OCIVS positivus antiquus est, id est ‘celeriter’; nec enim potest esse comparativus
            ubi nulla est comparatio.</p>
        </div2>

        
<div2 n="556"><head>[schol. 556]</head>

          <p> VOTA METV DVPLICANT M. bene ‘duplicant metu’, nam inest semper in matribus votum.
            PROPIVSQVE PERICLO IT TIMOR ‘propius periclo’, id est ad periculum vicinius: aut certe
            ‘it timor propius periclo’ pro ‘propior’; nam matres quod timent, hoc putant liberis
            posse contingere.</p>
        </div2>

        
<div2 n="557"><head>[schol. 557]</head>

          <p> IAM APPARET adhuc illis pergentibus iam proelium cogitabatur a matribus.</p>
        </div2>

        
<div2 n="558"><head>[schol. 558]</head>

          <p> DEXTRAM C. EVNTIS filii scilicet, quia dixerat ‘pater’.</p>
        </div2>

        
<div2 n="559"><head>[schol. 559]</head>

          <p> HAERET INEXPLETVS multi hic distingunt, ut sit ‘inexpletus haesit et talia locutus est
            lacrimans’. Alii legunt ‘inexpletus lacrimis’. Honestius tamen est ‘inexpletum
            lacrimans’, ut sit nomen pro adverbio, id est inexplebiliter.</p>
        </div2>

        
<div2 n="560"><head>[schol. 560]</head>

          <p> O MIHI PRAETERITOS R. SI I. A. et ‘o’ et ‘si’ optantis sunt, quae nunc iunguntur; nam
            singula ante ponebantur, ut «si nunc se nobis i. a. a. ramus»: ergo unum vacat, quantum
            ad antiquitatem. Et notandum votum de praeterito fieri.</p>
        </div2>

        
<div2 n="561"><head>[schol. 561]</head>

          <p> QVALIS ERAM aut ut sim talis, qualis tunc eram, quando ista perfeci: aut certe
            laudantis est ‘qualis eram cum primam aciem P. sub ipsa stravi’.</p>
        </div2>

        
<div2 n="562"><head>[schol. 562]</head>

          <p> SCVTORVMQVE I. V. ACERVOS hoc traxit de historia: Tarquinius enim Priscus primus
            victis Sabinis in honorem Vulcani eorum arma succendit: quem postea secuti sunt
            ceteri.</p>
        </div2>

        
<div2 n="564"><head>[schol. 564]</head>

          <p> CVI TRES ANIMAS per transitum ostendit illam Platonis et Aristotelis contentionem, qui
            dubitant, utrum quattuor, an tres animae sint in homine, <foreign xml:lang="grc">
              φυσικὴ</foreign>; <foreign xml:lang="grc">αἰσθητικὴ</foreign>; <foreign xml:lang="grc">
              νοητικὴ</foreign>, remota <foreign xml:lang="grc">κινητική</foreign>.
            Hoc autem loco per ‘tres animas’ magnum et perfectum indicat virum; nam quantum ad
            fabulam pertinet, tres animas propter tria habuit corpora. Attendendum sane, hoc sibi
            Euandrum vindicare quod fuit in Hercule; nam ut ille Geryonem extinxit, ita hic Erylum
            occidit. Inde est quod paulo post dicit ‘neque finitimo Mezentius umquam huic capiti
            insultans’. Herculis enim mos fuit, ut etiam non rogatus laborantibus subveniret. Tunc
            enim, sicut et Varro dicit, omnes qui fecerant fortiter, Hercules vocabantur: licet eos
            primo XLIII enumeraverit. Hinc est quod legimus Herculem Tirynthium, Argivum, Thebanum,
            Libym. FERONIA MATER nympha Campaniae, quam etiam supra diximus. Haec etiam libertorum
            dea est, in cuius templo raso capite pilleum accipiebant. Cuius rei etiam Plautus in
            Amphitryone facit mentionem «quod utinam ille faxit Iuppiter, ut raso capite portem
            pilleum».</p>
        </div2>

        
<div2 n="565"><head>[schol. 565]</head>

          <p> TERNA ARMA MOVENDA figura poetica, nam ‘trina’ debuit dicere: ‘arma’ enim numeri sunt
            tantum pluralis. ‘Movenda’ autem vel contra ipsum, vel ab ipso.</p>
        </div2>

        
<div2 n="569"><head>[schol. 569]</head>

          <p> FINITIMO aut in finitimo: aut finitimo capiti.</p>
        </div2>

        
<div2 n="571"><head>[schol. 571]</head>

          <p> VIDVASSET CIVIBVS VRBEM scilicet viris fortibus peremptis. Et proprie ‘viduasset’
            dixit, quia urbs generis est feminini: Horatius abusive et satis incongrue in genere
            masculino posuit, dicens «viduus pharetra risit Apollo».</p>
        </div2>

        
<div2 n="572"><head>[schol. 572]</head>

          <p> AT VOS O SVPERI iam hinc quasi pater loquitur. Divisa enim est haec adlocutio, et
            ultima pars eius habet parentis adfectum, quod et ipse ostendit dicens ‘et patrias
            audite preces’; prima vero viri fortis est, ut ‘qualis eram, cum primam aciem Praeneste
            sub ipsa s.’.</p>
        </div2>

        
<div2 n="577"><head>[schol. 577]</head>

          <p> DVRARE LABOREM ipsius scilicet senectutis: Terentius «senectus ipsa morbus est».
            ‘Durare’ autem est sustinere: Horatius «ac sine funibus vix durare carinae possunt
            imperiosius aequor».</p>
        </div2>

        
<div2 n="578"><head>[schol. 578]</head>

          <p> INFANDVM CASVM parentis est quod formidat nolle memorare.</p>
        </div2>

        
<div2 n="579"><head>[schol. 579]</head>

          <p> CRVDELEM VITAM quae filio est superstes.</p>
        </div2>

        
<div2 n="581"><head>[schol. 581]</head>

          <p> SOLA ET SERA quia et unus erat, et serius susceptus.</p>
        </div2>

        
<div2 n="585"><head>[schol. 585]</head>

          <p> IAMQVE ADEO EXIERAT ‘adeo’ ad ornatum pertinet tantum.</p>
        </div2>

        
<div2 n="587"><head>[schol. 587]</head>

          <p> IPSE AGMINE PALLAS IN MEDIO hic enim mos fuit, ut tirones ponerentur in medio,
            ambirent viri fortes exercitum. Aut certe honoris est medium locum in exercitu tenere,
            ut ipse alibi «medio dux agmine Turnus».</p>
        </div2>

        
<div2 n="588"><head>[schol. 588]</head>

          <p> CONSPECTVS conspicuus, conspicabilis, nam pro nomine participium posuit.</p>
        </div2>

        
<div2 n="590"><head>[schol. 590]</head>

          <p> ANTE ALIOS ASTRORVM DILIGIT I. Venus in caelo habet unam propriam stellam, quae oriens
            luciferum, occidens vesperum facit: inde Statius «et alterno deprenditur unus in ortu».
            Habet etiam duas alias, unam in signo tauri et unam in septentrione, unde etiam taurus
            domus esse dicitur Veneris: ideo dixit ‘quem Venus ante alios astrorum diligit
            ignes’.</p>
        </div2>

        
<div2 n="591"><head>[schol. 591]</head>

          <p> SACRVM venerabile. TENEBRAS autem RESOLVIT propter iubar, quod sola possidens aliquod
            efficit lumen.</p>
        </div2>

        
<div2 n="595"><head>[schol. 595]</head>

          <p> AGMINE FACTO agmen est proprie exercitus ambulans: quicquid fuerit aliud abusive
            dicitur.</p>
        </div2>

        
<div2 n="597"><head>[schol. 597]</head>

          <p> PROPE CERITIS AMNEM Agylla civitas est Tusciae, a conditore appellata, cui ex inscitia
            Romana aliud est inditum nomen. Nam cum Romani euntes per Tusciam interrogarent
            Agyllinos quae diceretur civitas, illi, utpote Graeci, quid audirent ignorantes et
            optimum ducentes si prius eos salutarent, dixerunt <foreign xml:lang="grc">
              χαῖρε</foreign>: quam salutationem Romani nomen civitatis esse putaverunt, et
            detracta aspiratione eam Caere nominarunt, ut dicit Hyginus in urbibus Italicis. ‘Amnis’
            autem Minio dicitur, ut «qui Caerete domo, qui sunt Minionis in arvis».</p>
        </div2>

        
<div2 n="598"><head>[schol. 598]</head>

          <p> LATE SACER hoc est non solum colebatur a civibus, sed etiam ab accolis.</p>
        </div2>

        
<div2 n="599"><head>[schol. 599]</head>

          <p> NIGRA umbrosa, more suo.</p>
        </div2>

        
<div2 n="600"><head>[schol. 600]</head>

          <p> VETERES S. PELASGOS de his varia est opinio; nam alii eos ab Atheniensibus, alii a
            Laconibus, alii a Thessalis dicunt originem ducere, quod est propensius: nam multas in
            Thessalia Pelasgorum constat esse civitates. Hi primi Italiam tenuisse perhibentur.</p>
        </div2>

        
<div2 n="601"><head>[schol. 601]</head>

          <p> ARVORVM PECORISQVE DEO publica caerimoniarum opinio hoc habet, pecorum et agrorum deum
            esse Silvanum. Prudentiores tamen dicunt, esse eum <foreign xml:lang="grc">ὑλικὸν
              θεὸν</foreign>, hoc est deum <foreign xml:lang="grc">ὕλης</foreign>. <foreign xml:lang="grc">
              ὕλη</foreign> autem est faex omnium elementorum, id est ignis sordidior
            et aer, item aqua et terra sordidior, unde cuncta procreantur: quam <foreign xml:lang="grc">
              ὕλην</foreign> Latini materiam appellaverunt; nec incongrue, cum
            materiae silvarum sint. Ergo quod Graeci a toto, hoc Latini a parte dixerunt. LVCVMQVE
            DIEMQVE hoc a Romanis traxit, apud quos nihil fuit tam sollemne quam dies
            consecrationis: hinc est illud «nostrosque huius meminisse minores».</p>
        </div2>

        
<div2 n="603"><head>[schol. 603]</head>

          <p> TARCHO ET TYRRHENI Tarco Latinus nominativus est de Graeco veniens, ab eo quod est
            Tarchon, perdito ‘n’ et ‘<foreign xml:lang="grc">ω</foreign>’ in ‘o’ mutata, ut Apollo
              <foreign xml:lang="grc">Ἀπόλλων</foreign>: aliter versus non stat. TVTA TENEBANT
            CASTRA LOCIS hoc est et industria et natura munitissima. Sed novimus castra per naturam
            munita esse non posse, nisi in collibus fuerint: quod si in montibus sunt, quomodo
            procedit ‘latis tendebat in arvis’? Ne sit ergo contrarium, intellegamus quod hodieque
            videmus et legimus, hanc collium fuisse naturam, ut planities esset in summo, in qua
            inerant castra Tarchonis. Quamquam multi velint ‘celsoque omnis de colle videri iam
            poterat legio’ ad Aenean referre, ut intellegamus venientes in collibus fuisse Troianos,
            castra vero Etrusca in campis. Quod si velimus accipere, quemadmodum procedit ‘tuta
            tenebant castra locis’? Id est per naturam locorum. </p>
        </div2>

        
<div2 n="605"><head>[schol. 605]</head>

          <p> TENDEBAT IN ARVIS ut hic saevus tendebat Achilles.</p>
        </div2>

        
<div2 n="606"><head>[schol. 606]</head>

          <p> ET BELLO LECTA I. quia ait supra «qui sese in bella sequantur praestantes virtute
            legit»: aut ‘lecta’ proprie, quia dilectus militum est.</p>
        </div2>

        
<div2 n="607"><head>[schol. 607]</head>

          <p> EQVOS ET CORPORA CVRANT ingenti arte quod sequebatur omisit, redditurus in decimo:
            namque si vellet dicere venisse Aenean, vidisse Tarchonem, petisse auxilia, satis longum
            fuerat et peribat illud quod ait supra «toto namque fremunt condensae litore puppes»,
            cum Etruscorum festinationi dicentis brevitas congruat. Verum hoc quod in isto loco
            praetermisit, reddit in decimo dicens «namque ut ab Euandro castris ingressus Etruscis
            regem adit et regi memorat nomenque genusque».</p>
        </div2>

        
<div2 n="608"><head>[schol. 608]</head>

          <p> AETHERIOS NIMBOS per aerem numinum, scilicet purgatiorem, qui circa deos est.</p>
        </div2>

        
<div2 n="609"><head>[schol. 609]</head>

          <p> REDVCTA secreta.</p>
        </div2>

        
<div2 n="610"><head>[schol. 610]</head>

          <p> EGELIDO SECRETVM FLVMINE VIDIT ‘egelido’, id est nimium gelido: et est una pars
            orationis, ut «eduramque pirum», id est valde duram. Et sic dixit ‘secretum flumine
            egelido’, hoc est praesidio fluminis, ut dicimus ‘secretus est monte’ vel silvis.
            Latenter autem ostendit, Aenean non nisi flumine ablutum, numen videre potuisse.</p>
        </div2>

        
<div2 n="611"><head>[schol. 611]</head>

          <p> OBTVLIT VLTRO id est deam confessa, ut in secundo dixit. Et est ordo ‘obtulit se et
            locuta est’.</p>
        </div2>

        
<div2 n="612"><head>[schol. 612]</head>

          <p> PROMISSA <foreign xml:lang="grc">κατὰ τὸ σιωπώμενον</foreign>, ut supra «hoc signum
            cecinit missuram diva creatrix».</p>
        </div2>

        
<div2 n="613"><head>[schol. 613]</head>

          <p> LAVRENTES SVPERBOS ut «quos illi bello profugos egere superbo».</p>
        </div2>

        
<div2 n="614"><head>[schol. 614]</head>

          <p> ACREM TVRNVM fortem. Et proprie apud nos acer est qui apud Graecos <foreign xml:lang="grc">
              δεινός</foreign> dicitur: nam fortem et vehementem et asperum et amarum
            potest significare. POSCERE provocare, Cicero «poscunt maioribus poculis», id est
            provocant.</p>
        </div2>

        
<div2 n="617"><head>[schol. 617]</head>

          <p> DEAE DONIS propter arma. TANTO LAETVS HONORE munere divae: quod manifestam viderat
            matrem et plenam numinis sui.</p>
        </div2>

        
<div2 n="619"><head>[schol. 619]</head>

          <p> INTERQVE MANVS ET B. V. iungendum est, ut intellegas Aenean manibus minora, brachiis
            maiora arma considerasse, ut puta loricam et scutum: haec enim sunt arma maiora: minora
            vero galeam gladium ocreas. VERSAT considerat, ut «huc illuc vinclorum inmensa volumina
            versat».</p>
        </div2>

        
<div2 n="621"><head>[schol. 621]</head>

          <p> RIGENTEM, SANGVINEAM, INGENTEM distinguendum propter plura epitheta.</p>
        </div2>

        
<div2 n="623"><head>[schol. 623]</head>

          <p> SOLIS INARDESCIT RADIIS Irin physica ratione describit, quae fit cum aquosam nubem
            solis ardor inradiat. Nec est incongrua haec comparatio, cum lorica de diversis metallis
            fieri plerumque consueverit.</p>
        </div2>

        
<div2 n="624"><head>[schol. 624]</head>

          <p> LEVES OCREAS nitida tibialia. RECOCTO saepe purgato.</p>
        </div2>

        
<div2 n="625"><head>[schol. 625]</head>

          <p> NON ENARRABILE TEXTVM bene ‘non enarrabile’: cum enim in clipeo omnem Romanam
            historiam velit esse descriptam dicendo ‘illic genus omne futurae stirpis ab Ascanio
            pugnataque in ordine bella’, carptim tamen pauca commemorat, sicut in primo ait «videt
            Iliacas ex ordine pugnas», nec tamen universa descripsit.</p>
        </div2>

        
<div2 n="627"><head>[schol. 627]</head>

          <p> HAVD VATVM IGNARVS futurorum non inscius. VENTVRIQVE INSCIVS AEVI non ‘aevi’, sed quae
            in aevo erant futura.</p>
        </div2>

        
<div2 n="629"><head>[schol. 629]</head>

          <p> STIRPIS AB ASCANIO usque ad Augustum Caesarem.</p>
        </div2>

        
<div2 n="630"><head>[schol. 630]</head>

          <p> MAVORTIS IN ANTRO potest accipi et ‘fecerat lupam Mavortis’ et ‘Mavortis in antro’.
            Dicendo autem ‘et’ ostendit multa alia fuisse depicta.</p>
        </div2>

        
<div2 n="631"><head>[schol. 631]</head>

          <p> PROCVBVISSE id est prima parte se inclinasse, quod Graeci <foreign xml:lang="grc">
              προκύπτειν</foreign> dicunt, ut inclinatione corporis ubera praeberet infantibus: nam
            si ‘procubuisse’ iacuisse accipias, contrarium est quod dicit ‘ludere pendentes pueros’.
            Sciendum tamen, voluisse eum gestum proprie exprimere, quem in ipsius lupae cernimus
            statuis. GEMINOS HVIC re vera geminos modo alias similes. Sane totus hic locus Ennianus
            est.</p>
        </div2>

        
<div2 n="632"><head>[schol. 632]</head>

          <p> LVDERE moveri: Terentius «congrum istum maximum in aqua sinito ludere». MATREM quasi
            matrem, cuius adfectum pueris exhibebat.</p>
        </div2>

        
<div2 n="633"><head>[schol. 633]</head>

          <p> TERETI CERVICE rotunda, cum longitudine, ut «incumbens tereti Damon sic coepit
            olivae».</p>
        </div2>

        
<div2 n="634"><head>[schol. 634]</head>

          <p> MVLCERE ALTERNOS non quod in pictura erat dicit, sed id quod intellegimus factum
            fuisse, ut «ter circum Iliacos raptaverat Hectora muros». CORPORA FINGERE LINGVA id est
            tergere: Cicero in Sestiana «spongiis sanguis effingebatur», id est tergebatur.</p>
        </div2>

        
<div2 n="635"><head>[schol. 635]</head>

          <p> NEC PROCVL HINC ROMAM congrue, iuxta proprios conditores. RAPTAS SINE MORE SABINAS
            raptas spectaculo sine ullo exemplo.</p>
        </div2>

        
<div2 n="636"><head>[schol. 636]</head>

          <p> CONSESSV CAVEAE cavea est ubi populus spectat. MAGNIS CIRCENSIBVS ACTIS ‘magnis’
            quantum ad paupertatem pristinam pertinet: nam legimus propter equorum inopiam diversis
            eos tunc usos animalibus. Raptae autem sunt Sabinae Consualibus, hoc est mense Martio.
            Consus autem deus est consiliorum, qui ideo templum sub tecto circo habet, ut ostendatur
            tectum esse debere consilium: inde est quod et Fidei panno velata manu sacrificabatur,
            quia fides tecta esse debet et velata. Ideo autem dicato Consi simulacro rapuerunt
            Sabinas, ut tegeretur initum de raptu consilium. Iste Consus et eques Neptunus dicitur,
            unde etiam in eius honorem circenses celebrantur. Errant ergo qui dicunt ‘magnis
            circensibus’ aut Megalesiacis, aut Romanis, quos constat fieri ante kal. Ian. ‘Actis’
            autem cum agerentur, quia non erat praesens a passivo participium, ut et qua vectus
            Abas. CIRCENSIBVS circenses dicti vel a circuitu, vel quod ubi nunc metae sunt, olim
            gladii ponebantur, quos circumibant. Dicti autem circenses ab ensibus, circa quos
            currebant. Sane notandum positos circenses sine adiectione ludorum, cum ita dicamus
            ludos theatrales, ludos gladiatorios, ludos circenses.</p>
        </div2>

        
<div2 n="638"><head>[schol. 638]</head>

          <p> ROMVLIDIS hic dativus pluralis venit ab eo, quod est ‘hic Romulida’. CVRIBVSQVE
            SEVERIS mire dixit ‘severis’: cum enim filias perdiderint Caeninenses, Antemnates,
            Crustumini et Sabini, ceteris quiescentibus Sabini soli bella sumpserunt, qui
            intervenientibus postea triginta feminis, iam enixis, de illis quae raptae erant, pax
            facta est: ex quarum nominibus curiae appellatae sunt. In communem etiam mulierum
            honorem kalendae eis dicatae sunt Martiae: Horatius «Martiis caelebs quid agam
            kalendis?». Iuvenalis «munera femineis tractat secreta kalendis». Nec enim aliter
            congruit Martias kalendas esse feminarum, nisi quia, ut diximus, feminae bella sedarunt.
            Sane sciendum omnes virgines raptas excepta Hersilia, quam sublatam a marito sibi
            Romulus fecit uxorem.</p>
        </div2>

        
<div2 n="639"><head>[schol. 639]</head>

          <p> POSITO CERTAMINE finito, ut «ante diem clauso componet Vesper Olympo».</p>
        </div2>

        
<div2 n="640"><head>[schol. 640]</head>

          <p> IOVIS ANTE ARAM ante templum Iovis Statoris, quod fecerat Romulus, postquam orans
            elatis armis meruit ne suus exercitus fugeret.</p>
        </div2>

        
<div2 n="641"><head>[schol. 641]</head>

          <p> IVNGEBANT FOEDERA PORCA foedera, ut diximus supra, dicta sunt a porca foede et
            crudeliter uccisa; cuius mors optabatur ei, qui a pace resilisset. Falso autem ait
            ‘porca’: nam ad hoc genus sacrificii porcus adhibebatur. Ergo aut usurpavit genus pro
            genere, ut «timidi venient ad pocula dammae», cum has dammas dicamus, item supra
            ‘lupam’, cum artis sit ‘hic’ et ‘haec lupus’: aut certe illud ostendit, quia in omnibus
            sacris feminei generis plus valent victimae. Denique si per marem litare non possent,
            succidanea dabatur femina; si autem per feminam non litassent, succidanea adhiberi non
            poterat.</p>
        </div2>

        
<div2 n="642"><head>[schol. 642]</head>

          <p> CITAE METTVM IN DIVERSA QVADRIGAE Donatus hoc loco contra metrum sentit, dicens
            ‘citae’ divisae, ut est in iure ‘ercto non cito’, id est patrimonio vel haereditate non
            divisa; nam ‘citus’ cum divisus significat, ‘ci’ longa est. Ergo ‘citae’ veloces
            intellegamus. Quem autem dicit Vergilius Mettum Mettius Fufetius dictus est, quod nomen
            mutilavit causa metri. Novimus autem nominum vel mutationem vel mutilationem concessam
            poetis: sic pro Polluce Castorem, pro Cytheride Lycoridem posuit, ut «sed quae legat
            ipsa Lycoris». Hic autem Mettius Fufetius cum apud Albanos summam rerum teneret, a
            Romanis in auxilium contra Fidenates vocatus, iure societatis venit quidem, sed in ipso
            proelio ad hostes defecit. Quod cernens Tullus Hostilius ait voce maxima militibus suis,
            ita ut etiam hostis audiret ‘ne trepidetis: meo consilio factum est, ut factiose Mettius
            Fufetius ad hostes transiret’: quo consilio et suis paene iam amissas reddidit vires et
            effecit ne hostes crederent Mettio. Quem post victoriam captum Tullus Hostilius
            religavit ad binas quadrigas, ita ut ab unis quadrigis traherentur manus, pedes vero ab
            alteris: quibus agitatis velociter eum crudeli morte discerpsit. Videns itaque poeta
            Romano nomini incongruam esse vindictam, culpam in criminis retorquet auctorem, dicens
            ex sua persona ad ipsum Mettium ‘at tu dictis Albane maneres’. Ideo etiam ‘mendacis’
            infert, ut tacitae quaestioni et invidiae crudelitatis occurrat.</p>
        </div2>

        
<div2 n="646"><head>[schol. 646]</head>

          <p> NEC NON TARQVINIVM EIECTVM PORSENNA IVBEBAT Tarquinius Superbus habuit perditos
            filios, inter quos Arruntem. Qui dum in castris esset, patre suo Ardeam obsidente, et
            ortus esset inter eum et Collatinum, maritum Lucretiae, de uxoribus sermo, eo usque
            processit contentio, ut ad probandos earum mores arreptis equis statim domos suas simul
            proficiscerentur. Ingressi itaque civitatem Collatiam, ubi fuit Lucretiae domus,
            invenerunt eam lanificio operam dantem et tristem propter mariti absentiam. Inde ad
            Arruntis domum profecti cum uxorem eius invenissent cantilenis et saltationibus
            indulgentem, reversi ad castra sunt. Quod Arruns dolens cum de expugnanda Lucretiae
            castitate cogitaret, mariti eius nomine nomine epistulam finxit et dedit Lucretiae, in
            qua hoc continebatur, ut Arruns susciperetur hospitio. Quo facto per noctem stricto
            gladio eius ingressus cubiculum cum Aethiope, hac arte egit ut secum coiret, dicens
            ‘nisi mecum concubueris, Aethiopem tecum interimo, tamquam in adulterio deprehenderim’.
            Timens itaque Lucretia ne castitatis amore famam deperderet, quippe quam sine purgatione
            futuram esse cernebat, invita turpibus imperiis paruit. Et altero die convocatis
            propinquis, marito Collatino, patre Tricipitino, Bruto avunculo, qui tribunus equitum
            celerum fuerat, rem indicans, petiit ne violatus pudor, neve inultus eius esset
            interitus, et eiecto gladio se interemit. Quem Brutus de eius corpore exertum tenens
            processit ad populum, et multa conquestus de Tarquinii superbia et filiorum eius
            turpitudine, egit ne in urbem reciperentur, auctoritate qua plurimum poterat: nam ut
            diximus, Brutus tribunus equitum fuerat. Sed cum non susciperetur Tarquinius contulit se
            ad Porsennam, regem Tusciae. Qui pro Tarquinio cum ingentibus copiis capto Ianiculo et
            illic castris positis, Romam vehementer obsedit. Et cum per sublicium pontem, hoc est
            ligneum, transire conaretur, solus Cocles hostilem impetum sustinuit, donec a tergo pons
            solveretur a sociis: quo soluto se cum armis praecipitavit in Tiberim, et licet laesus
            in coxa, tamen eius fluenta superavit: unde est illud ab eo dictum, cum ei in comitiis
            coxae vitium obiceretur ‘per singulos gradus admoneor triumphi mei’. In tantam autem
            obsidionis necessitatem populus venerat, ut etiam obsides daret. Ex quibus Cloelia
            inventa occasione transnatavit fluvium et Romam reversa est, redditaque rursus est,
            pacis lege eam Porsenna repetente. Qui admiratus virtutem puellae dedit ei optionem, ut
            cum quibus vellet rediret. Illa elegit virgines, unde Porsenna hoc quoque miratus
            concessit, et rogavit per litteras populum Romanum, ut ei aliquid virile decerneretur:
            cui data est statua equestris, quam in Sacra Via hodieque conspicimus. EIECTVM atqui
            facile poterat suscipi et occidi. Sed ideo non est susceptus, quia occidi non poterat
            religione impediente: rex enim etiam sacrorum fuerat. Vnde postea alii facti sunt
            consules, alii reges sacrorum. PORSENNA unum ‘n’ addidit metri causa: unde et
            paenultimae datus accentus est: nam Porsena dictus est: Martialis «hanc spectare manum
            Porsena non potuit».</p>
        </div2>

        
<div2 n="648"><head>[schol. 648]</head>

          <p> AENEADAE satis longe petitum epitheton.</p>
        </div2>

        
<div2 n="649"><head>[schol. 649]</head>

          <p> ILLVM Coclitem. Et modo ‘Cocles’ in hoc homine, de quo dicit, proprium est nomen, in
            aliis appellativum, nam luscos ‘coclites’ dixerunt antiqui: unde et Cyclopas ‘coclites’
            legimus dictos, quod unum oculum habuisse perhibentur.</p>
        </div2>

        
<div2 n="651"><head>[schol. 651]</head>

          <p> VINCLIS INNARET CLOELIA RVPTIS atqui obsides non ligantur; sed vincla pro custodiis
            accipiamus: aut certe ‘ruptis vinclis pontis’, id est ponte resoluto.</p>
        </div2>

        
<div2 n="652"><head>[schol. 652]</head>

          <p> IN SVMMO CVSTOS T. M. A. in summa clipei parte. Et bona ratione utitur in pictura apta
            unicuique rei loca distribuens. Ideo enim in summa clipei parte dicit factum esse
            Capitolium, quia hoc arcem urbis esse manifestum est. Historia talis est: Brenno duce
            Senones Galli venerunt ad urbem et circa Alliam fluvium occurrentem sibi deleverunt
            exercitum omnem populi Romani. Aliaque die cum vellent ingredi civitatem, primo cunctati
            sunt timentes insidias, quia et patentes portas et nullum in muris videbant. Postea
            paulatim ingressi cuncta vastarunt octo integris mensibus, adeo ut quae incendere non
            poterant, militari manu diruerent, solo remanente Capitolio, ad quod cum utensilibus
            reliqui confugerant cives: qui tamen a Gallis obsidebantur etiam id penetrare
            cupientibus, quos alii per dumeta et saxa aspera, alii per cuniculos dicunt conatos
            ascendere. Tunc Manlius, custos Capitolii, Gallos detrusit ex arce, clangore anseris
            excitatus, quem privatus quidam dono Iunoni dederat: namque secundum Plinium nullum
            animal ita odorem hominis sentit.</p>
        </div2>

        
<div2 n="653"><head>[schol. 653]</head>

          <p> PRO TEMPLO pro defensione templi; nam ‘ante templum’ non procedit, cum obsessus intra
            templum esset. Sic in nono «ipsi intus dextra ac laeva pro turribus adstant», Terentius
            «nam ni haec ita essent, pro illo haud stares Phaedria». TENEBAT defendebat: et est
            militare verbum, ut etiam Sallustius dicit. Vnde e contra victos ‘loco motos’ dicimus:
            Cicero «loco ille motus est».</p>
        </div2>

        
<div2 n="654"><head>[schol. 654]</head>

          <p> HORREBAT REGIA CVLMO Curiam Calabram dicit, quam Romulus texerat culmis, ad quam
            calabatur id est vocabatur, senatus vocabatur et populus a rege sacrificulo ut quoniam
            adhuc fasti non erant, ludorum et sacrificiorum praenoscerent dies.</p>
        </div2>

        
<div2 n="655"><head>[schol. 655]</head>

          <p> ATQVE HIC ‘hic’, in Capitolio. Et satis prudenter argenteum anserem dixit: nam quasi
            epitheton est coloris et significavit rem veram. Nam in Capitolio in honorem illius
            anseris, qui Gallorum nuntiarat adventum, positus fuerat anser argenteus. AVRATIS
            PORTICIBVS hoc ad tempus retulit florentis Romanae reipublicae: nam illo loco ubi dixit
            ‘horrebat regia culmo’, ideo addidit ‘Romuleo’, ut incipientis et pauperis adhuc imperii
            tempora designaret.</p>
        </div2>

        
<div2 n="656"><head>[schol. 656]</head>

          <p> CANEBAT quasi praedivinabat: nam ‘canere’ et dicere et divinare significat.</p>
        </div2>

        
<div2 n="657"><head>[schol. 657]</head>

          <p> ARCEMQVE TENEBANT deest ‘paene’: nam prope tenuerunt.</p>
        </div2>

        
<div2 n="658"><head>[schol. 658]</head>

          <p> DEFENSI TENEBRIS ET DONO NOCTIS OPACAE multi iterationem volunt, alii dicunt
            ‘tenebris’ propter cuniculos, ‘dono noctis’ somno Manlii; nam somnus noctis est
            donum.</p>
        </div2>

        
<div2 n="659"><head>[schol. 659]</head>

          <p> AVREA VESTIS hoc est barba: unde contra investes dicimus inberbes, unde est «tunc mihi
            prima genas vestibat flore iuventas».</p>
        </div2>

        
<div2 n="660"><head>[schol. 660]</head>

          <p> VIRGATIS LVCENT SAGVLIS quae habebant in virgarum modum deductas vias. Et bene adlusit
            ad Gallicam linguam, per quam virga purpura dicitur. ‘Virgatis’ ergo, ac si diceret
            virga tinctis, id est purpuratis.</p>
        </div2>

        
<div2 n="662"><head>[schol. 662]</head>

          <p> GAESA hastas viriles: nam etiam viros fortes Galli gaesatos vocant. SCVTIS LONGIS per
            haec corporum ostenditur magnitudo, ut supra «stabant ter centum nitidi in praesepibus
            altis», per quod equorum magnitudinem expressit.</p>
        </div2>

        
<div2 n="663"><head>[schol. 663]</head>

          <p> HIC in eodem scuto. Et congrue sacerdotes statim post templa commemorat. SALIOS qui
            sunt in tutela Iovis, Martis, Quirini. Dicti Salii ideo quod circa aras saliunt et
            tripudiant. NVDOSQVE LVPERCOS cum in honorem Panos Lupercaliorum sollemnitas
            celebraretur, pecora Romanorum subito a latronibus rapta sunt. Illi proiectis vestibus
            persecuti sunt latrones: quibus oppressis et receptis animalibus, propter rem a nudis
            prospere gestam consuetudo permansit ut nudi Lupercalia celebrarent.</p>
        </div2>

        
<div2 n="664"><head>[schol. 664]</head>

          <p> LANIGEROSQVE APICES flamines in capite habebant pilleum, in quo erat brevis virga
            desuper habens lanae aliquid. Quod cum per aestus ferre non possent, filo tantum capita
            religare coeperunt; nam nudis penitus eos capitibus incedere nefas fuerat: unde a filo
            quo utebantur, flamines dicti sunt, quasi filamines. Verum festis diebus filo deposito
            pillea necesse erat accipere, quae secundum alios ad ostendendam sacerdotii eminentiam
            sunt reperta, sicut columnae mortuis nobilibus superponuntur ad ostendendum eorum
            columen. Alii dicunt non propter eminentiam dignitatis hoc factum, sed quia cum
            sacrificarent apud Laurolavinium et eis exta frequenter aves de vicinis venientes lucis
            adriperent, eminentia virgarum eas terrere voluerunt. Exinde etiam consuetudo permansit,
            ut apud Laurolavinium ingentes haberentur virgae, non breves ut in urbe. LAPSA ANCILIA
            CAELO regnante Numa Pompilio scutum breve et rotundum caelo lapsum est. Et cum aruspices
            respondissent illic fore orbis imperium, ubi illud fuisset, diligentia Numae, ne
            quandoque ab hostibus posset auferri, adhibito Mamurio fabro multa similia facta sunt et
            in templo Martis locata. Quod autem dicit ancilia, plurali utitur numero pro singulari:
            nam unum lapsum est. Ancile autem dicitur aut quasi undique circumcisum, aut quasi
              <foreign xml:lang="grc">ἀμφίχειλον</foreign>, id est undique labrum habens.</p>
        </div2>

        
<div2 n="665"><head>[schol. 665]</head>

          <p> EXTVDERAT studiose fecerat. DVCEBANT deducebant: haec enim fuerat consuetudo.</p>
        </div2>

        
<div2 n="666"><head>[schol. 666]</head>

          <p> PILENTIS MATRES IN MOLLIBVS pilenta sunt vehicula, sicut nunc basternas videmus. Erant
            autem tunc veneti coloris, non ut nunc russati, quibus nisi castae matronae uti non
            poterant sicut nec vittis unde addidit castae. ‘Mollibus’ autem pensilibus, ut contra
            ‘plumas pensiles’ dicimus et molles significamus. HINC PROCVL bene longe a templis
            inferos facit.</p>
        </div2>

        
<div2 n="668"><head>[schol. 668]</head>

          <p> SCELERVM POENAS pro ‘sceleratorum’. Et bene ait ‘scelerum poenas’; in crimina enim
            personae incidunt, non ipsarum sunt proprie crimina: unde et sceleribus sunt statuta
            supplicia, quae in se incidentes homines obnoxios faciunt. ET TE CATILINA MINACI P. S.
            hoc quasi in Ciceronis gratiam dictum videtur.</p>
        </div2>

        
<div2 n="670"><head>[schol. 670]</head>

          <p> HIS DANTEM IVRA CATONEM ut supra diximus, Censorium significat, non Vticensem, qui
            contra Caesarem bella suscepit. Et supergressus est hoc loco Homeri dispositionem,
            siquidem ille Minoem, Rhadamanthyn, Aeacum de impiis iudicare dicit, hic Romanum ducem
            innocentibus dare iura commemorat.</p>
        </div2>

        
<div2 n="671"><head>[schol. 671]</head>

          <p> HAEC INTER bene inter inferos et superos mare factum dicit, quod, ut supra diximus,
            nos ab antipodis dividit, qui inferi sunt nostri comparatione. IMAGO AVREA non est
            contrarium quod et caerulam et auream et argenteam maris esse dicit imaginem, quam
            scimus pro ventorum qualitate mutari et colores varios reddere: quod expressum in scuto
            fuisse significat.</p>
        </div2>

        
<div2 n="672"><head>[schol. 672]</head>

          <p> CAERVLA id est maria. FLVCTV CANO omnis enim spuma alba est.</p>
        </div2>

        
<div2 n="673"><head>[schol. 673]</head>

          <p> IN ORBE in circuitu.</p>
        </div2>

        
<div2 n="674"><head>[schol. 674]</head>

          <p> AESTVMQVE SECABANT naturalem rem ostendit: nam semper mare turbatur, cum delphini
            apparuerint.</p>
        </div2>

        
<div2 n="676"><head>[schol. 676]</head>

          <p> CERNERE ERAT Graeca figura est.</p>
        </div2>

        
<div2 n="677"><head>[schol. 677]</head>

          <p> LEVCATEN in promunturio Epiri est mons Leucata.</p>
        </div2>

        
<div2 n="678"><head>[schol. 678]</head>

          <p> HINC AVGVSTVS AGENS ITALOS cum de statu reipublicae esset longa contentio inter
            Augustum, Antonium et Lepidum, placuit ut totum Orientem teneret Antonius, Augustus
            Gallias et Hispanias cum Italia, Lepidus Africam Siciliam Sardiniam. Ad causam maioris
            fidei Antonius sororem Augusti duxit uxorem. Profecti itaque sunt in provincias suas.
            Sed Antonius in Aegypto captus est amore Cleopatrae, non usque quaque adeo, ut ea
            dimissa contra Parthos proficisceretur. Quibus victis dum Cleopatrae cupiditate
            festinat, exercitum omnem frigore in Armenia perdidit, ipse tamen animalium cadaveribus
            pastus cum paucis ad Aegyptum est reversus. Vbi ei coepit suadere Cleopatra ut se
            sortiretur uxorem, derelicta sorore Augusti. Quo facto Augustus vehementer accensus
            contra eum coepit bella moliri. Antonius re comperta, collectis Orientis viribus, prior
            cum uxore Cleopatra venit ad bellum. Conflictum est navali certamine circa Actium Epiri
            promunturium: ubi victi sunt Antonius et Cleopatra et in fugam coacti. Postea occiso
            Antonio illa sibi serpentes adhibuit. Sed quia belli civilis triumphus turpis videtur,
            laborat Poeta ut probet iustum bellum fuisse, dicens Augustum esse «cum patribus
            populoque penatibus et magnis dis», contra cum Antonio auxilia peregrina et monstruosa
            Aegypti numina. Et re vera in exercitu Antonii omnes barbari fuerunt: quod et Vergilius
            dicit «Aegyptum viresque Orientis atque ultima secum Bactra vehit». Vnde etiam de hoc
            bello egit triumphum: nec enim civile putatum est, quod tantummodo Romano duce gestum
            est, qui et ipse barbarae serviebat uxori, adeo ut praetoria ei castra concederet,
            quorum qui potiebatur imperio, ipse vocabat exercitum: unde est illo loco de Cleopatra
            «patrio vocat agmina sistro»: nam Antonius consulare sibi tantum detinuit imperium, in
            quo sola est potestas iubendi. Ille enim ducit exercitum qui habet in potestate castra
            praetoria.</p>
        </div2>

        
<div2 n="679"><head>[schol. 679]</head>

          <p> PENATIBVS ET MAGNIS DIS alii unum volunt esse, alii separant, ut magnos deos accipias
            Iovem Minervam Mercurium, quos Aeneas de Samothracia sustulit.</p>
        </div2>

        
<div2 n="680"><head>[schol. 680]</head>

          <p> TEMPORA FLAMMAS LAETA VOMVNT naturaliter enim Augustus igneos oculos habuisse dicitur,
            adeo ut quidam eques Romanus, interrogatus ab eo, cur se viso verteret faciem, dixerit
            «quia fulmen oculorum tuorum ferre non possum», sicut ait Suetonius.</p>
        </div2>

        
<div2 n="681"><head>[schol. 681]</head>

          <p> APERITVR VERTICE SIDVS sidus in vertice, hoc est super galeam. Nam ex quo tempore per
            diem stella visa est, dum sacrificaretur Veneri Genetrici et ludi funebres Caesari
            exhiberentur. Quod sidus putatum est Augusto persuadente. In honorem patris Augustus
            stellam in galea coepit habere depictam.</p>
        </div2>

        
<div2 n="682"><head>[schol. 682]</head>

          <p> PARTE ALIA non e contra, sed in alia parte aciei. VENTIS ET DIS AGRIPPA SECVNDIS
            ‘secundis’ dixit Augusti comparatione. Nam hoc dicit: Augustus nimio ventorum et numinum
            utebatur favore, Agrippa sequenti, hoc est, ille habuit primum favorem, hic
            secundum.</p>
        </div2>

        
<div2 n="684"><head>[schol. 684]</head>

          <p> NAVALI F. ROSTRATA CORONA Sextus Pompeius, Pompei filius, in Sicilia piraticam
            exercuit. Contra quem primo cum Agrippa dimicavit Augustus; postea Agrippae cura data
            est, qui eum delevit. Ob quod ei Augustus rostratam dedit coronam, quia vicerat navali
            certamine.</p>
        </div2>

        
<div2 n="685"><head>[schol. 685]</head>

          <p> HINC a parte contraria.</p>
        </div2>

        
<div2 n="686"><head>[schol. 686]</head>

          <p> VICTOR AB AVRORAE POPVLIS quia vicerat Parthos, ut diximus. LITORE RVBRO Erythraeo
            mari, quod est inter Aegyptum et Indiam.</p>
        </div2>

        
<div2 n="687"><head>[schol. 687]</head>

          <p> VLTIMA SECVM BACTRA VEHIT ‘ultima’ non quantum ad fines spectat orbis terrarum, sed
            ‘ultima’ in imperio Antoniano: constat enim Bactrianos post se habere gentes
            innumeras.</p>
        </div2>

        
<div2 n="688"><head>[schol. 688]</head>

          <p> NEFAS exclamatio est, non in eo tantum quod Aegyptiam Romanus duxerat, sed etiam quod
            mulier castra sequebatur, quod in ingenti turpitudine apud maiores fuit: unde bellaturus
            Pompeius in Lesbo reliquit uxorem.</p>
        </div2>

        
<div2 n="689"><head>[schol. 689]</head>

          <p> RVERE ruebant, id est veniebant cum impetu.</p>
        </div2>

        
<div2 n="692"><head>[schol. 692]</head>

          <p> CONCVRRERE MONTIBVS ALTOS alii ‘altis’ legunt, unum tamen est.</p>
        </div2>

        
<div2 n="693"><head>[schol. 693]</head>

          <p> TVRRITIS PVPPIBVS INSTANT hoc de historia traxit: nam Agrippa primus hoc genus turrium
            invenit, ut de tabulatis subito erigerentur, simul ac ventum esset in proelium, turres
            hostibus inprovisae.</p>
        </div2>

        
<div2 n="695"><head>[schol. 695]</head>

          <p> ARVA NOVA NEPTVNIA CAEDE ‘nova caede’ magna, nimia: nam non dicit re vera ‘nova’.</p>
        </div2>

        
<div2 n="696"><head>[schol. 696]</head>

          <p> PATRIO VOCAT AGMINA SISTRO Cleopatra sibi tantum adsumpserat, ut se Isin vellet
            videri. Isis autem est genius Aegypti, qui per sistri motum, quod gerit in dextra, Nili
            accessus recessusque significat: per sitellam, quam sinistra retinet, ostendit
            adfluentiam omnium lacunarum. Isis autem lingua Aegyptiorum est terra, quam Isin volunt
            esse.</p>
        </div2>

        
<div2 n="697"><head>[schol. 697]</head>

          <p> A TERGO RESPICIT ANGVES hoc est, nondum videbat mortem futuram.</p>
        </div2>

        
<div2 n="698"><head>[schol. 698]</head>

          <p> DEVM MONSTRA ideo ‘monstra’ dixit, quia sub Augusto necdum Romani Aegyptia sacra
            susceperant. LATRATOR ANVBIS quia capite canino pingitur, hunc volunt esse Mercurium,
            ideo quia nihil est cane sagacius.</p>
        </div2>

        
<div2 n="699"><head>[schol. 699]</head>

          <p> CONTRA NEPTVNVM Homerum sequitur, qui deos dicit contra se pro diversis partibus
            habere certamen.</p>
        </div2>

        
<div2 n="701"><head>[schol. 701]</head>

          <p> CAELATVS FERRO aut in armis locatus: aut de ferro sculptus, scilicet metallo sibi
            congruo. DIRAE Dirae proprie sunt ultrices deae. Et bene has interesse dicit proelio, ad
            puniendum Antonium, qui matrimonii laeserat foedus.</p>
        </div2>

        
<div2 n="702"><head>[schol. 702]</head>

          <p> DISCORDIA PALLA ideo Discordia, quia unius civitatis erant. Et bene Diras Discordia
            sequitur, quam Bellona comitatur: nam per Discordiam venitur ad bellum: Horatius «ira
            truces inimicitias et funebre bellum».</p>
        </div2>

        
<div2 n="704"><head>[schol. 704]</head>

          <p> ACTIVS HAEC CERNENS quem postea Actium nominavit Augustus.</p>
        </div2>

        
<div2 n="706"><head>[schol. 706]</head>

          <p> VERTEBANT TERGA SABAEI omnes isti populi Orientis sunt.</p>
        </div2>

        
<div2 n="708"><head>[schol. 708]</head>

          <p> IAM IAMQVE INMITTERE F. scilicet aviditate fugiendi.</p>
        </div2>

        
<div2 n="709"><head>[schol. 709]</head>

          <p> INTER CAEDES inter suorum cadavera. MORTE FVTVRA omine mortis futurae.</p>
        </div2>

        
<div2 n="710"><head>[schol. 710]</head>

          <p> IAPYGE FERRI vento, qui de Apulia flans optime ad Orientem ducit; Horatius «obstrictis
            aliis praeter Iapyga».</p>
        </div2>

        
<div2 n="711"><head>[schol. 711]</head>

          <p> MAGNO CORPORE septemfluo.</p>
        </div2>

        
<div2 n="712"><head>[schol. 712]</head>

          <p> VOCANTEM CAERVLEVM IN GREMIVM hoc de historia est; nam legitur Cleopatram praesagio
            mortis futurae oblitam esse recessus Aegypti petere, in quibus facile poterat bella
            reparare. De qua re se moriens dicitur increpasse.</p>
        </div2>

        
<div2 n="713"><head>[schol. 713]</head>

          <p> LATEBROSAQVE FLVMINA quia Nili origo nescitur, licet Plinius dicat haud longe ab
            Aethiopia Maurorum, post maiorem Atlantem, lacum esse, ex quo erumpit. Quod videtur esse
            veri simile ex beluarum similitudine.</p>
        </div2>

        
<div2 n="714"><head>[schol. 714]</head>

          <p> TRIPLICI TRIVMPHO tres enim Augustus habuit triumphos: nam primo die triumphavit
            exercitus qui Antonium vicerat, secundo qui Dalmatas vicerat, tertio ipse cum
            Alexandrino est ingressus triumpho.</p>
        </div2>

        
<div2 n="717"><head>[schol. 717]</head>

          <p> LVDISQVE VIAE P. F. hoc est, compitalicii ludi celebrati sunt.</p>
        </div2>

        
<div2 n="720"><head>[schol. 720]</head>

          <p> CANDENTIS LIMINE PHOEBI in templo de solido marmore effecto, quod adlatum fuerat de
            portu Lunae, qui est in Liguria.</p>
        </div2>

        
<div2 n="721"><head>[schol. 721]</head>

          <p> DONA RECOGNOSCIT POPVLORVM aurum coronarium dicit, quod hodieque a victis gentibus
            datur. Inponebant autem hoc imperatores propter concessam emunitatem. Ideo ergo dixit
            ‘dona’: nam si hoc non esset, spolia diceret.</p>
        </div2>

        
<div2 n="724"><head>[schol. 724]</head>

          <p> HIC NOMADVM GENVS atqui Antonius Orientis habuit populos; sed intellegamus has gentes
            Africae operas suas locasse et simul cum Antonio ab Augusto esse superatas. DISCINCTOS
            vel habitum eorum ostendit, qui usque in talos fluebat: quod Plautus ridet in Poenulo
            dicens «quae est illa avis?» cum Afrum vidisset vestem dimissam trahentem; aut
            ‘discinctos’ dixit inhabiles militiae; omnes enim qui militant cincti sunt: aut certe
            inefficaces, ut contra ‘praecinctos’ strenuos dicimus: Horatius «altius ac nos
            praecinctis unum». Vnde et Graece <foreign xml:lang="grc">εὔζωνος</foreign> appellatur
            non qui bonam zonam habet, sed qui est strenuus. MVLCIBER Vulcanus, ab eo quod totum
            ignis permulcet.</p>
        </div2>

        
<div2 n="725"><head>[schol. 725]</head>

          <p> LELEGAS Thessalos: Lucanus de Thessalia «mox Lelegum dextra pressum descendit
            aratrum». CARASQVE Carae insulani populi fuerunt piratica famosi, victi a Minoe, ut et
            Thucydides et Sallustius dicunt. GELONOS populus Scythiae.</p>
        </div2>

        
<div2 n="726"><head>[schol. 726]</head>

          <p> EVPHRATES IBAT IAM MOLLIOR VNDIS sentiens quasi se esse superatum: Horatius «minores
            volvere vertices».</p>
        </div2>

        
<div2 n="727"><head>[schol. 727]</head>

          <p> MORINI populi Galliae in finibus, qui Britanniam spectant. RHENVS fluvius Galliae.
            ‘Bicornis’ autem, quia per duos alveos fluit: per unum qua Romanum imperium est, per
            alterum qua interluit barbaros.</p>
        </div2>

        
<div2 n="728"><head>[schol. 728]</head>

          <p> INDOMITIQVE DAHAE populi Scythiae. PONTEM INDIGNATVS ARAXES hic Armeniae fluvius, quem
            pontibus nisus est Xerxes conscendere. Cui Alexander Magnus pontem fecit, quem fluminis
            incrementa ruperunt. Postea Augustus firmiore ponte eum ligavit, unde ad Augusti gloriam
            dixit ‘pontem indignatus Araxes’.</p>
        </div2>

        
<div2 n="729"><head>[schol. 729]</head>

          <p> PER CLIPEVM VVLCANI hic distinguendum: nam ‘Vulcani parentis’ non procedit. PARENTIS
            nunc honoris. </p>
        </div2>

        
<div2 n="730"><head>[schol. 730]</head>

          <p> RERVM futurarum, quae nundum fuerunt. IMAGINE GAVDET ignarus erat veritatis, sed
            triumphorum imagine delectabatur.</p>
        </div2>

        
<div2 n="731"><head>[schol. 731]</head>

          <p> ATTOLLENS VMERO FAMAMQVE ET FACTA NEPOTVM si ‘fata’ legeris, hoc est, quae nepotes
            fataliter fecerunt. Hunc uersum notant critici quasi superfluo et humiliter additum nec
            conuenientem grauitati eius: namque est magis neotericus. FAMAMQVE gloriam. NEPOTVM
            posterorum.</p>
        </div2>

      </div1>

      
<div1 id="IX" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER NONVS›</head>

        
<div2 n="1"><head>[schol. 1]</head>

          <p> ATQVE EA D. PENITVS DVM P. G. in hoc libro mutatio est rerum omnium: nam et personae
            et loca alia sunt et aliud negotium incipitur. Ab Aenea enim transit ad Turnum, a Tuscia
            ad Ardeam, a petitione auxiliorum ad bellum. Quem transitum quidam culpant, nescientes
            Vergilium prudenter iunxisse superioribus negotiis sequentia per illam particulam ‘atque
            ea d. p. d. parte geruntur’, scilicet dum offeruntur arma, dum dantur auxilia. Sane
            formatus est iste liber ad illud Homeri, ubi dicit per noctem egressos esse Diomeden et
            Vlixen, cum capto Dolone castra penetrarunt: nam partem maximam et oeconomiae et
            negotiorum exinde habet. DIVERSA PENITVS valde diversa, id est longius remota, unde
            paulo post dicit «nec satis extremas Corythi penetravit ad urbes Lydorumque manum».</p>
        </div2>

        
<div2 n="2"><head>[schol. 2]</head>

          <p> IRIM Iris quasi <foreign xml:lang="grc">ἔρις</foreign> dicta est: numquam enim ad
            conciliationem mittitur, sicut Mercurius, sed ad disturbationem; et est ministra non
            tantum dearum, sed et deorum: nam praeter Homerum et Vergilius hoc probat, dicens
            «aeriam caelo nam Iuppiter Irim demisit germanae haut mollia iussa ferentem».</p>
        </div2>

        
<div2 n="3"><head>[schol. 3]</head>

          <p> AVDACEM TVRNVM fortem sine felicitate, sicut de Pallante diximus.</p>
        </div2>

        
<div2 n="4"><head>[schol. 4]</head>

          <p> PARENTIS PILVMNI Pilumnus et Pitumnus fratres fuerunt dii. Horum Pitumnus usum
            stercorandorum invenit agrorum, unde et Sterculinius dictus est, Pilumnus vero pinsendi
            frumenti: unde et a pistoribus deus colitur. Ab ipso et pilum dictum est. SACRATA VALLE
            ideo ‘sacrata’, quia, ut diximus, numquam est lucus sine religione. SEDEBAT ut Asper
            dicit ‘erat’, quae clausula antiqua est et de usu remota. Secundum Plautum ‘sedere’ est
            consilium capere, qui inducit servum dicentem «sine iuxta aram sedeam, et dabo meliora
            consilia». Sed secundum augures ‘sedere’ est augurium captare; namque post designatas
            caeli partes a sedentibus captabantur auguria. Quod et supra ipse ostendit latenter,
            inducens Picum solum sedentem, ut «parvaque sedebat succinctus trabea», quod est
            augurum, cum alios stantes induxerit. Ergo ‘sedebat’ aut erat, aut consilia capiebat,
            aut augurabatur.</p>
        </div2>

        
<div2 n="5"><head>[schol. 5]</head>

          <p> THAVMANTIAS secundum Poetam Thaumantis filia. Ceterum ex admiratione hoc nomen
            accepit, quae admiratio de eius coloribus nascitur.</p>
        </div2>

        
<div2 n="6"><head>[schol. 6]</head>

          <p> DIVVM P. NEMO ‘nemo’ pro ‘nullus’ posuit. Et est acyrologia: nam ‘divum nemo’ non
            possumus dicere, cum proprie ‘nemo’ sit ‘ne homo’.</p>
        </div2>

        
<div2 n="7"><head>[schol. 7]</head>

          <p> AVDERET docet per transitum multa interdum temporum ratione provenire, quae numina
            praestare non possunt: quod etiam paulo post in matris deum petitione Iuppiter probat,
            dicens «cui tanta deo permissa potestas». VOLVENDA pro ‘volubilis’.</p>
        </div2>

        
<div2 n="10"><head>[schol. 10]</head>

          <p> NEC SATIS quia occurrebat ab Euandro eum facile posse remeare. CORYTHI montis Tusciae,
            qui, ut diximus, nomen accepit a Corytho rege, cum cuius uxore concubuit Iuppiter, unde
            natus est Dardanus.</p>
        </div2>

        
<div2 n="12"><head>[schol. 12]</head>

          <p> ARMAT AGRESTES ne ei formidinem iniciat, agrestes esse commemorat.</p>
        </div2>

        
<div2 n="13"><head>[schol. 13]</head>

          <p> TVRBATA ARRIPE C. aut ‘arripe et turba’, aut ‘turbata invade’ per absentiam
            Aeneae.</p>
        </div2>

        
<div2 n="15"><head>[schol. 15]</head>

          <p> SECVIT SVB NVBIBVS ARCVM hoc est duxit, ut «ille viam secat ad naves». Et re vera
            arcus ipse variis coloribus sectus est. Bene autem ‘sub nubibus’, quia sine nubis
            beneficio arcus non videtur.</p>
        </div2>

        
<div2 n="16"><head>[schol. 16]</head>

          <p> AGNOVIT IVVENIS Irim tantum agnovit, non et a quo missa esset, utrum a Iove, an a
            Iunone. Hinc est quod dicit «quis te mihi nubibus actam».</p>
        </div2>

        
<div2 n="19"><head>[schol. 19]</head>

          <p> REPENTE item aliud augurium: namque cum Iris sine nubibus non possit videri, post eius
            abscessum statim est secuta serenitas. CLARA autem bene addidit, quia tempestas <foreign xml:lang="grc">
              τῶν μέσων</foreign> est.</p>
        </div2>

        
<div2 n="20"><head>[schol. 20]</head>

          <p> DISCEDERE CAELVM chasma dicit factum, id est subitam aeris disruptionem et quendam
            recessum: per quod vult videri chasma Irim se recepisse. MEDIVM autem bene dixit; nam
            est et summum, unde est «sic vertice caeli constitit». Nubes autem in medio sunt, ubi
            omnia fiunt signa quae dicit, id est Iris, serenitas, chasma: nam, si in summo fieret,
            nullus videre potuisset. Humani enim oculi altiorem et nimium splendorem ferre non
            possunt. Sane chasma est, ita enim Plinius vocat, disruptio et quidam caeli
            recessus.</p>
        </div2>

        
<div2 n="21"><head>[schol. 21]</head>

          <p> PALANTESQVE P. STELLAS bene ‘palantes’, quasi in alienum tempus errore venientes.
            OMINA TANTA scilicet caelestia.</p>
        </div2>

        
<div2 n="22"><head>[schol. 22]</head>

          <p> QVISQVIS IN ARMA VOCAS vel Iuno vel Iuppiter.</p>
        </div2>

        
<div2 n="24"><head>[schol. 24]</head>

          <p> ONERAVITQVE AETHERA VOTIS iterum atque iterum est vota pollicitus. Locus autem iste
            dictus est secundum augurum morem, apud quos fuerat consuetudo, ut si post acceptum
            augurium ad aquam venissent, inclinati haurirent exinde manibus et fusis precibus vota
            promitterent, ut visum perseveraret augurium, quod aquae intercessu disrumpitur; unde
            etiam in duodecimo visum augurium non procedit, nec sortitur exitum firmum, quia cycnus,
            dimissus ab aquila, in fluvium cecidit, ut «praedamque ex unguibus ales proiecit
            fluvio». Hinc videtur etiam Turnus minime potuisse liberari.</p>
        </div2>

        
<div2 n="25"><head>[schol. 25]</head>

          <p> IAMQVE OMNIS C. E. I. A. intellegamus hunc exercitum primo confuse in campos ruisse,
            post digestum in ordines, ut sit sequentium fluminum congrua comparatio: quae flumina
            dicit post camporum inundationem in alveos suos reverti. Nam hoc vult dicere: ut de
            campis flumina in alveos redeunt, sic digesta est in acies militum multitudo, quae
            fuerat ante diffusa.</p>
        </div2>

        
<div2 n="26"><head>[schol. 26]</head>

          <p> DIVES EQVVM per genetivum frequentius utimur hac figura, quam per ablativum.</p>
        </div2>

        
<div2 n="27"><head>[schol. 27]</head>

          <p> COERCENT cogunt, colligunt.</p>
        </div2>

        
<div2 n="30"><head>[schol. 30]</head>

          <p> ALTVS PER TACITVM GANGES fluvius Indiae est, qui secundum Senecam in situ Indiae novem
            alveis fluit, secundum Melam septem, qui tamen et ipse commemorat non nullos dicere,
            quod tribus alveis fluat. Vergilius tamen, Nilo eum iungens, septem alveos habere
            significat. Hanc varietatem Donatus fugiens longum hyperbaton facit, dicens «ceu surgens
            septem amnibus Nilus aut Ganges». ALTVS PER TACITVM sane bene addidit ‘per tacitum
            altus’, hoc est per profundam altitudinem. Nam licet crescat, intra ripas tamen est,
            nec, ut Nilus, superfunditur campis; unde Asper distinxit «altus per tacitum».</p>
        </div2>

        
<div2 n="31"><head>[schol. 31]</head>

          <p> PINGVI FLVMINE NILVS Nilus dictus est quasi <foreign xml:lang="grc">νέαν
              ἰλύν</foreign>, hoc est novum limum trahens; quod volens exprimere dixit «pingui
            flumine», id est fluore, quae res fecundam efficit terram. Quod et ipse in Georgicis
            ostendit dicens «liquuntur montibus amnes felicemque trahunt limum», item «et viridem
            Aegyptum nigra fecundat harena».</p>
        </div2>

        
<div2 n="36"><head>[schol. 36]</head>

          <p> QVIS GLOBVS id est quantus: admirantis enim est, non interrogantis. Nec enim
            interrogat qui nuntiat.</p>
        </div2>

        
<div2 n="38"><head>[schol. 38]</head>

          <p> HOSTIS ADEST hic distinguendum, ut «heia» militum sit properantium clamor. Et est
            Ennianum, qui ait «heia machaeras». Ergo «heia» ingenti clamore dicentes ad portas
            ruebant. Alii «hostis adest, heia» legunt.</p>
        </div2>

        
<div2 n="40"><head>[schol. 40]</head>

          <p> NAMQVE ITA DISCEDENS P. excusatio Troianorum, ne portas clausisse timore viderentur.
            OPTIMVS ARMIS peritus armorum, dux egregius, qui et futura provideret.</p>
        </div2>

        
<div2 n="41"><head>[schol. 41]</head>

          <p> SI QVA I. FORTVNA F. scilicet bellicus casus.</p>
        </div2>

        
<div2 n="44"><head>[schol. 44]</head>

          <p> PVDOR IRAQVE MONSTRAT licet eos hortaretur ira et pudor.</p>
        </div2>

        
<div2 n="47"><head>[schol. 47]</head>

          <p> TARDVM AGMEN peditum dicit, qui equitum comparatione tardi sunt.</p>
        </div2>

        
<div2 n="48"><head>[schol. 48]</head>

          <p> VRBI Troiae, quam fecerat Aeneas castrorum in morem.</p>
        </div2>

        
<div2 n="49"><head>[schol. 49]</head>

          <p> MACVLIS QVEM T. ALBIS nove albas maculas dixit, cum proprie macularum haec sit natura,
            ut obscuritate sua album aliquid infuscent.</p>
        </div2>

        
<div2 n="50"><head>[schol. 50]</head>

          <p> CRISTAQVE TEGIT GALEA AVREA RVBRA duo ablativi sunt et duo nominativi, quos metrica
            ratione discernimus; nam ‘rubra crista’ longae sunt ultimae, quia ablativi sunt casus.
            Sane huius modi versus pessimi sunt.</p>
        </div2>

        
<div2 n="53"><head>[schol. 53]</head>

          <p> PRINCIPIVM PVGNAE hoc de Romana sollemnitate tractum est. Cum enim volebant bellum
            indicere, pater patratus, hoc est princeps fetialium, proficiscebatur ad hostium fines
            et, praefatus quaedam sollemnia, clara voce dicebat se bellum indicere propter certas
            causas, aut quia socios laeserant, aut quia nec abrepta animalia nec obnoxios redderent.
            Et haec ‘clarigatio’ dicebatur a claritate vocis. Post quam clarigationem hasta in eorum
            fines missa indicabatur iam pugnae principium.</p>
        </div2>

        
<div2 n="54"><head>[schol. 54]</head>

          <p> CLAMOREM EXCIPIVNT SOCII legitur et ‘clamore’. Si ‘clamore’, sensus erit talis: hastae
            iactum socii clamore comitantur; si ‘clamorem’, intellegimus Turni eos clamorem
            excepisse et cum fremitu eum sequuntur.</p>
        </div2>

        
<div2 n="55"><head>[schol. 55]</head>

          <p> INERTIA CORDA non re vera, sed sicut hostibus videbatur.</p>
        </div2>

        
<div2 n="58"><head>[schol. 58]</head>

          <p> ADITVMQVE PER AVIA QVAERIT etiam per avia. Sane exprimitur Turni violentia; nam viam
            per avia nullus requirit.</p>
        </div2>

        
<div2 n="60"><head>[schol. 60]</head>

          <p> AD CAVLAS munimenta et saepta ovium. Est enim Graecum nomen ‘c’ detracto: nam Graeci
              <foreign xml:lang="grc">αὐλάς</foreign> vocant animalium receptacula.</p>
        </div2>

        
<div2 n="61"><head>[schol. 61]</head>

          <p> NOCTE SVPER MEDIA ultra mediam noctem, id est maiore eius parte. Et est bona elocutio
            facta per syllepsin, ut si dicas legi ‘nocte super media’, id est ultra mediam noctem.
            Nulla enim syllepsis est, quae non et casum mutet, et egeat subauditione, ut «hanc ego
            nunc ignaram huius quodcumque pericli».</p>
        </div2>

        
<div2 n="63"><head>[schol. 63]</head>

          <p> SAEVIT IN ABSENTES phantasiam saevitiae expressit, qua lupi sic circa caulas fremunt,
            ut in ipsis animalibus solent.</p>
        </div2>

        
<div2 n="64"><head>[schol. 64]</head>

          <p> EX LONGO RABIES absoluta elocutio, ut si dicas ‘ille fame fatigatur ex longo’.</p>
        </div2>

        
<div2 n="67"><head>[schol. 67]</head>

          <p> ET QVA VIA CLAVSOS ‘qua’ adverbium loci est, non pronomen: nam non stat versus, si
            ‘via’ septimus sit, non nominativus. Ergo ‘qua via’ per quam partem via vallo Troianos
            excutiat. Legitur tamen ‘et quae via’, et est sensus absolutior.</p>
        </div2>

        
<div2 n="74"><head>[schol. 74]</head>

          <p> FACIBVS ‹PVBES› ACCINGITVR ATRIS armatur, instruitur.</p>
        </div2>

        
<div2 n="75"><head>[schol. 75]</head>

          <p> PICEVM F. F. LVMEN sordidior enim taedis et ignis et fumus est.</p>
        </div2>

        
<div2 n="77"><head>[schol. 77]</head>

          <p> QVIS DEVS O MVSAE quia res deorum est et ardua, ideo per se eam non potest dicere. Hic
            autem gloria Turni latenter ostenditur, cuius vis nisi a numinibus repelli non
            potuit.</p>
        </div2>

        
<div2 n="79"><head>[schol. 79]</head>

          <p> PRISCA FIDES FACTO S. F. P. omnis antiquitas difficile pura et incorrupta manat in
            posteros. Hoc enim dicit: factum hoc licet priscum sit, id est antiquum, tamen fama eius
            non est oblitterata temporis vetustate.</p>
        </div2>

        
<div2 n="80"><head>[schol. 80]</head>

          <p> QVO PRIMVM hoc est ‘in initio’; non enim secundo factae sunt naves apud Idam ab Aenea.
            FORMABAT id est formare cogitabat; non enim in Ida sed apud Antandrum factae sunt.</p>
        </div2>

        
<div2 n="81"><head>[schol. 81]</head>

          <p> ALTA PELAGI absolutum est, ut ‘lata camporum’.</p>
        </div2>

        
<div2 n="82"><head>[schol. 82]</head>

          <p> IPSA DEVM FERTVR GENETRIX figmentum hoc licet poeticum sit, tamen quia exemplo caret,
            notatur a criticis: unde longo prooemio excusatur. Nam ideo et prisca ratione religionis
            et Iovis beneficio dicit esse perfectum, ut naves mutarentur in nymphas, quo vel aliqua
            ex parte possit esse verisimile. BERECYNTIA mater deum a monte Phrygiae Berecynto, cuius
            ultima syllaba caret aspiratione, quam addimus quotienscumque montem Deli Cynthum
            dicimus. Est autem tenuis ista discretio, quibus nominibus subtrahi debet aspiratio. Nam
            ecce Ripaei, montes Arcadiae, non scribuntur cum aspiratione, quam addimus cum Riphaeos,
            montes Scythiae, significamus.</p>
        </div2>

        
<div2 n="83"><head>[schol. 83]</head>

          <p> DA NATE PETENTI ac si diceret, ei quae iubere debuerat.</p>
        </div2>

        
<div2 n="84"><head>[schol. 84]</head>

          <p> DOMITO TE POSCIT OLYMPO videtur hoc dicere: praesta ei, cuius beneficiis servatus ad
            Olympi regna venisti. Saturnus enim cum omnes consumeret filios, Iovem solum esse non
            potuit, celatum matris auxilio. ‘Domito’ ergo ‘Olympo’ in tuas scilicet leges per
            beneficium meum mundo redacto.</p>
        </div2>

        
<div2 n="85"><head>[schol. 85]</head>

          <p> PINEA SILVA MIHI congrue: nam pinus in tutela est matris deum.</p>
        </div2>

        
<div2 n="86"><head>[schol. 86]</head>

          <p> IN ARCE FVIT SVMMA hoc est apud Gargara, quae dicta sunt quasi <foreign xml:lang="grc">
              κάρα καρὸς</foreign>, id est caput capitis, altitudinis altitudo: <foreign xml:lang="grc">
              κάρα</foreign> est enim <foreign xml:lang="grc">κεφαλή</foreign>.
            Gargara autem sunt montis Idae cacumina, propter quod dixit ‘in arce summa’.</p>
        </div2>

        
<div2 n="87"><head>[schol. 87]</head>

          <p> NIGRANTI PICEA ‘nigranti’ umbrosa. Et ‘picea’ arboris genus est, unde pix desudat.
            Harum autem secundum Plinium quinque sunt species, sicut etiam supra diximus.</p>
        </div2>

        
<div2 n="88"><head>[schol. 88]</head>

          <p> HAS EGO non ‘trabes’, sed melius arbores intellegimus, referentes ad piceas vel pinos:
            nam de acere naves non fiunt. Sane notandum ‘trabes’, nisi iam caesae et compositae.
            CLASSIS EGERET iusta Aeneae petitio, et concedentis benignitas numinis exclusit
            piaculum: nam his remotis sacrilegium committeretur.</p>
        </div2>

        
<div2 n="89"><head>[schol. 89]</head>

          <p> TIMOR ANXIVS aut perpetuum est timoris epitheton, aut certe verum timorem voluit
            significare, ut separaret ab eo qui ex cupiditate nascitur prosperorum, ut
            «exultantiaque haurit corda pavor pulsans».</p>
        </div2>

        
<div2 n="92"><head>[schol. 92]</head>

          <p> PROSIT NOSTRIS IN MONTIBVS ORTAS bona brevitate detraxit et ‘his’ et ‘esse’; nam
            plenum est ‘prosit his ortas esse in montibus nostris’, quod fecit elocutionis
            causa.</p>
        </div2>

        
<div2 n="93"><head>[schol. 93]</head>

          <p> TORQVET QVI S. M. sustinet, regit.</p>
        </div2>

        
<div2 n="94"><head>[schol. 94]</head>

          <p> QVO FATA TRAHIS ostendit fata posse aliquatenus trahi, non tamen usquequaque. Hinc
            enim dicit ‘quo’, id est ad quam rem. PETIS ISTIS id est ‘pro istis’; nam sic dicimus
            ‘peto tibi’, id est ‘pro te’.</p>
        </div2>

        
<div2 n="96"><head>[schol. 96]</head>

          <p> FAS HABEANT ius; nec enim possunt aeterna esse quae ab hominibus facta sunt. Horatius
            «debemur morti nos nostraque». Nam sicut animi facta inmortalia sunt, ita corporis
            pereunt. Sallustius ceterum: «studia omnia nostra sicuti anima inmortalia sunt».
            CERTVSQVE INCERTA PERICVLA L. A. hoc dicit: casibus licentiam haec petitio vult adimere;
            nam Aeneas sorte qua homo est, navigationis debet timere periculum, quod perit si eius
            navibus aeternitas detur.</p>
        </div2>

        
<div2 n="97"><head>[schol. 97]</head>

          <p> CVI TANTA D. P. P. ‘cui’ ac si diceret ‘ne regi quidem deorum’.</p>
        </div2>

        
<div2 n="98"><head>[schol. 98]</head>

          <p> DEFVNCTAE liberatae, ut «o tandem magnis pelagi defuncte periclis». PORTVSQVE TENEBVNT
            nautico usus est verbo, cum de navibus diceret.</p>
        </div2>

        
<div2 n="99"><head>[schol. 99]</head>

          <p> QVAECVMQVE hic ostendit aliquas esse perituras. EVASERIT VNDIS de undis exierit, cum
            venerit ad eum locum, de quo navigandum iam non sit. Alii legunt ‘evaserit undarum
            periculum’.</p>
        </div2>

        
<div2 n="101"><head>[schol. 101]</head>

          <p> MORTALEM ERIPIAM F. bene dixit ‘mortalem’: nec enim potest fieri ut eadem res et
            mortalis sit et inmortalis; ante est ut desinat esse mortalis.</p>
        </div2>

        
<div2 n="102"><head>[schol. 102]</head>

          <p> QVALIS NEREIA DOTO non dixit ‘tales erunt’, sic supra «qualis mugitus, fugit cum
            saucius aram taurus».</p>
        </div2>

        
<div2 n="105"><head>[schol. 105]</head>

          <p> PER PICE TORRENTES ardentes; et est figmentum poeticum.</p>
        </div2>

        
<div2 n="107"><head>[schol. 107]</head>

          <p> ADERAT PROMISSA DIES promissum tempus advenerat.</p>
        </div2>

        
<div2 n="108"><head>[schol. 108]</head>

          <p> TVRNI INIVRIA scilicet, quam inferebat. Et modo ‘iniuria’ est ἀδίκημα, id est
            iniustitia. Hinc est apud Comicos ‘iniurius’ qui audet aliquid contra ordinem iuris. Et
            bene ‘iniuria’, quia et contra necessitatem fati, et contra rationem foederis bella
            commoverat.</p>
        </div2>

        
<div2 n="110"><head>[schol. 110]</head>

          <p> NOVA LVX id est nimbus deorum, quod ipse paulo post dicit.</p>
        </div2>

        
<div2 n="114"><head>[schol. 114]</head>

          <p> NE TREPIDATE pro ‘ne festinetis’. Et per hoc significatur ideo ad navium defensionem
            egressos non esse Troianos, quia numen vetavit.</p>
        </div2>

        
<div2 n="117"><head>[schol. 117]</head>

          <p> ITE DEAE PELAGI alii hucusque volunt matrem deum locutam. Alii iungunt ‘genetrix
            iubet’.</p>
        </div2>

        
<div2 n="123"><head>[schol. 123]</head>

          <p> OBSTIPVERE RVTVLI timuerunt Rutuli, timuit Messapus, numinis filius, timuit Tiberis.
            Per hos autem gradus, maior Turni designatur audacia. Tale est et in quarto «at non
            infelix animi Phoenissa».</p>
        </div2>

        
<div2 n="124"><head>[schol. 124]</head>

          <p> ET AMNIS RAVCA SONANS licet antiquitas habuerit ‘hic’ et ‘haec’ amnis, melius tamen
            est accipere ‘rauca sonans’ pro ‘rauce’, quam ‘rauca amnis’.</p>
        </div2>

        
<div2 n="125"><head>[schol. 125]</head>

          <p> REVOCATQVE PEDEM TIBERINVS AB ALTO nunc ipsum deum territum dixit: supra, undas fuisse
            perterritas et in se repressas.</p>
        </div2>

        
<div2 n="127"><head>[schol. 127]</head>

          <p> ANIMOS TOLLIT DICTIS magnanimitatem suam conprobat dictis. Tale est illud e contrario
            «turbatumque oculis».</p>
        </div2>

        
<div2 n="128"><head>[schol. 128]</head>

          <p> HAEC MONSTRA PETVNT appetunt, ut «reginam petit». IVPPITER IPSE scilicet qui omnibus
            praestare consuevit: unde et Iuppiter dictus est, quasi iuvans pater. Ergo ‘auxilium
            solitum’ non circa Troianos accipimus, sed quod ipse praestare consuevit.</p>
        </div2>

        
<div2 n="129"><head>[schol. 129]</head>

          <p> NON TELA NEQVE IGNES EX. R. non exspectant Troiani ut Rutulorum telis aut ignibus
            pereant, qui iam navium amissione perierunt.</p>
        </div2>

        
<div2 n="130"><head>[schol. 130]</head>

          <p> MARIA INVIA TEVCRIS color est: nam rem quam pro se Troiani putabant, in contrarium
            vertit, dicens navigationis et fugae auxilium perdidisse Troianos, quos constat pro
            felicitate habuisse navigationis vitare discrimina.</p>
        </div2>

        
<div2 n="131"><head>[schol. 131]</head>

          <p> RERVM PARS ALTERA D. humanae enim naturae duo elementa concessa sunt, mare et
            terra.</p>
        </div2>

        
<div2 n="133"><head>[schol. 133]</head>

          <p> NIL ME FATALIA TERRENT tacitis occurrit quaestionibus, dicens: si fataliter se ad
            Italiam venisse dicunt, iam venerunt, completa sunt fata. Et callide tacuit quod erat
            fatale: Troiani enim dicebant Italiae sibi regna deberi. Et est oratorium quaestiones
            ita proponere, ut facile solutionis sortiantur eventum.</p>
        </div2>

        
<div2 n="134"><head>[schol. 134]</head>

          <p> SI QVA PHRYGES P. SE IACTANT quasi et ista fingant.</p>
        </div2>

        
<div2 n="136"><head>[schol. 136]</head>

          <p> SVNT ET MEA CONTRA FATA MIHI hoc falsum est quod dicit Turnus. Sed in arte rhetorica
            tunc nobis conceditur uti mendacio, cum redarguere nullus potest, ut hoc loco est: quis
            enim vere potest scire, Turno data sint, necne, responsa? Quia scit falsum esse quod
            dixit, argumentis probare dicta contendit, dicens esse sceleratam gentem, raptam sibi
            coniugem: in quo facto utitur Graecorum exemplo, qui rapta Helena gentem delevere
            Troianam.</p>
        </div2>

        
<div2 n="138"><head>[schol. 138]</head>

          <p> CONIVGE PRAEREPTA invidiose sponsam coniugem vocat. NEC SOLOS TANGIT ATRIDAS ISTE
            DOLOR cur non in similitudine criminis sit poenae similitudo? Si culpa repetitur,
            supplicia quoque geminentur.</p>
        </div2>

        
<div2 n="141"><head>[schol. 141]</head>

          <p> PENITVS MODO NON G. O. P. F. modo omne genus femineum non eos penitus perosos decebat.
            Locutus est autem figurate.</p>
        </div2>

        
<div2 n="143"><head>[schol. 143]</head>

          <p> FOSSARVMQVE MORAE non tutela, sed mortis dilatio.</p>
        </div2>

        
<div2 n="144"><head>[schol. 144]</head>

          <p> AN NON VIDERVNT legitur et ‘at non’: si ‘an non’, absolutum est; si ‘at non’,
            inceptiva est particula, ad ornatum pertinens: Horatius «at o deorum quidquid in caelo
            regit». Tale est «at non sic Phrygius penetrat L. p.».</p>
        </div2>

        
<div2 n="146"><head>[schol. 146]</head>

          <p> VALLVM dicitur ipsa munitio; nam valli fustes sunt, quibus vallum munitur. Ipse de
            sustentaculis vitium «primus vallos sub tecta referto».</p>
        </div2>

        
<div2 n="148"><head>[schol. 148]</head>

          <p> NON ARMIS MIHI VVLCANI bene arma generaliter dixit: nam ipse habuit a Vulcano, sed
            solum gladium, ut «ensem, quem Dauno ignipotens deus ipse parenti fecerat et Stygia
            candentem tinxerat unda». Per hoc autem quasi latenter dicit se Achille esse meliorem,
            qui se Troianos etiam sine divinis armis superare posse confidit.</p>
        </div2>

        
<div2 n="149"><head>[schol. 149]</head>

          <p> ADDANT SE PROTINVS OMNES ne timere videatur auxiliorum multitudinem, dicit incrementa
            esse victoriae.</p>
        </div2>

        
<div2 n="153"><head>[schol. 153]</head>

          <p> LVCE PALAM propter tenebras et furta inertia.</p>
        </div2>

        
<div2 n="155"><head>[schol. 155]</head>

          <p> QVOS DISTVLIT HECTOR bene solius Hectoris facta est commemoratio, ut ostendatur
            perisse, qui potuit esse terrori: per quod vult Aenean nihil fortiter in bello fecisse
            Troiano.</p>
        </div2>

        
<div2 n="156"><head>[schol. 156]</head>

          <p> MELIOR QVONIAM PARS ACTA DIEI id est est maior et prima.</p>
        </div2>

        
<div2 n="157"><head>[schol. 157]</head>

          <p> BENE GESTIS CORPORA REBVS in eo tantum, quod hostes non ausi sunt egredi.</p>
        </div2>

        
<div2 n="158"><head>[schol. 158]</head>

          <p> PVGNAM SPERATE PARARI scilicet contra Troianos, non a Troianis, ne videatur contra
            supra dicta omnia nunc sociis inferre terrorem.</p>
        </div2>

        
<div2 n="159"><head>[schol. 159]</head>

          <p> VIGILVM EXCVBIIS excubiae diurnae sunt, vigiliae nocturnae.</p>
        </div2>

        
<div2 n="162"><head>[schol. 162]</head>

          <p> CENTENI QVEMQVE S. centurionum scilicet, ex more Romanae militiae: nam ex numero
            militum qui eos sequuntur, gradus dignitatis apparet.</p>
        </div2>

        
<div2 n="165"><head>[schol. 165]</head>

          <p> VERTVNT C. A. potant. Et est hemistichium Ennianum.</p>
        </div2>

        
<div2 n="169"><head>[schol. 169]</head>

          <p> TREPIDI FORMIDINE festini per formidinem: nam non est iteratio.</p>
        </div2>

        
<div2 n="170"><head>[schol. 170]</head>

          <p> PONTESQVE qui fiunt in muris angustioribus. PROPVGNACVLA pinnas.</p>
        </div2>

        
<div2 n="173"><head>[schol. 173]</head>

          <p> RECTORES IVVENVM legitur et ‘iuveni’: si ‘iuveni’, Ascanio; si ‘iuvenum’, magistros
            militum accipe.</p>
        </div2>

        
<div2 n="174"><head>[schol. 174]</head>

          <p> SORTITA PERICLVM sorte divisa ad defensionem pericli.</p>
        </div2>

        
<div2 n="175"><head>[schol. 175]</head>

          <p> QVOD CVIQVE TVENDVM exercet unusquisque vices ad id quod accipit tuendum.</p>
        </div2>

        
<div2 n="177"><head>[schol. 177]</head>

          <p> IDA VENATRIX a plerisque Ida mater Nisi accipitur, quia dixit ‘venatrix’: nam si
            montem volueris accipere, abusive ‘Idam venatricem’ dictam intellege, pro ‘venationibus
            abundantem’; nam ‘venatrix’ est proprie quae venatur, non quae venationibus abundat.</p>
        </div2>

        
<div2 n="178"><head>[schol. 178]</head>

          <p> IACVLO CELEREM bene inducit Nisum optimum esse iaculatorem, et hanc praemittit armorum
            peritiam, qua plurimum poterit in Euryali defensione.</p>
        </div2>

        
<div2 n="180"><head>[schol. 180]</head>

          <p> TROIANA NEQVE I. A. hoc est qui nondum bellicosa arma induerat, id est acceperat. Et
            hoc dicit: pulcher quidem erat, sed nondum bellandi peritus.</p>
        </div2>

        
<div2 n="184"><head>[schol. 184]</head>

          <p> DINE HVNC ARDOREM MENTIBVS ADDVNT EVRYALE AN S. C. D. F. D. C. apud Plotinum
            philosophum et alios quaeritur, utrum mentis nostrae acies per se ad cupiditates et
            consilia moveatur, an inpulsu alicuius numinis? Et primo dixerunt, mentes humanas moveri
            sua sponte; deprehenderunt tamen ad omnia honesta inpelli nos genio et numine quodam
            familiari, quod nobis nascentibus datur, prava vero nostra mente nos cupere et
            desiderare; nec enim potest fieri ut prava numinum voluntate cupiamus, quibus nihil
            malum constat placere. Vnde nunc hic ortus est sensus; hoc enim dicit Nisus: o Euryale,
            dine nostris mentibus cupiditates iniciunt et desideria, an deus fit ipsa mentis
            cupiditas? MENTIBVS ADDVNT bene ‘addunt’: nam animus sui natura prudens est, sed ei
            additur ut aliquid inpatienter desideret.</p>
        </div2>

        
<div2 n="185"><head>[schol. 185]</head>

          <p> DIRA magna.</p>
        </div2>

        
<div2 n="186"><head>[schol. 186]</head>

          <p> ALIQVID MAGNVM scilicet per hostes transitum.</p>
        </div2>

        
<div2 n="187"><head>[schol. 187]</head>

          <p> AGITAT molitur. QVIETE modo otio, non somno; nam in vigiliis fuerat collocatus.</p>
        </div2>

        
<div2 n="188"><head>[schol. 188]</head>

          <p> CERNIS QVAE R. H. FIDVCIA R. ipsius desiderii vult esse rationabiles causas.</p>
        </div2>

        
<div2 n="189"><head>[schol. 189]</head>

          <p> SOMNO VINOQVE alterum pendet ex altero.</p>
        </div2>

        
<div2 n="190"><head>[schol. 190]</head>

          <p> PORRO hortantis est.</p>
        </div2>

        
<div2 n="191"><head>[schol. 191]</head>

          <p> QVID DVBITEM id est cogitem: omnis enim cogitatio in dubitatione est ante
            sententiam.</p>
        </div2>

        
<div2 n="192"><head>[schol. 192]</head>

          <p> POPVLVSQVE PATRESQVE transfert in Troianos Romanam consuetudinem, ut solet plerumque:
            prius enim iubebat aliquid populus, postea confirmabat senatus.</p>
        </div2>

        
<div2 n="193"><head>[schol. 193]</head>

          <p> REPORTENT portent: nam ‘re’ vacat.</p>
        </div2>

        
<div2 n="194"><head>[schol. 194]</head>

          <p> SI TIBI QVAE POSCO P. poscere est secundum Varronem quotiens aliquid pro merito nostro
            deposcimus; petere vero est cum aliquid humiliter et cum precibus postulamus. Et bene
            quod Euryalum nolit dicere latenter ostendit.</p>
        </div2>

        
<div2 n="196"><head>[schol. 196]</head>

          <p> MOENIA PALLANTEA ubi nunc credit esse Aenean.</p>
        </div2>

        
<div2 n="199"><head>[schol. 199]</head>

          <p> SVMMIS ADIVNGERE REBVS ‘summum’ et extremum dicimus et laudabile. Bene ergo in re
            dubia sermone usus est dubio; nam hoc dicit: non debes me nec a tua gloria nec a
            periculis segregare.</p>
        </div2>

        
<div2 n="201"><head>[schol. 201]</head>

          <p> GENITOR BELLIS ADSVETVS ipse puer est necdum probatus; unde se et a belli temporibus
            et a patris virtute commendat.</p>
        </div2>

        
<div2 n="202"><head>[schol. 202]</head>

          <p> ARGOLICVM TERROREM quem Graeci inferebant.</p>
        </div2>

        
<div2 n="203"><head>[schol. 203]</head>

          <p> SVBLATVM susceptum.</p>
        </div2>

        
<div2 n="205"><head>[schol. 205]</head>

          <p> EST HIC EST ANIMVS ‘hic’ potest esse et adverbium demonstrantis, ut sit ‘est hic’, id
            est in meo pectore. Potest et ‘sic’ accipi, ut dicas: ‘est hic animus lucis contemptor’,
            hoc est iste animus. Ergo ‘hic’ et produci potest et corripi. ISTVM QVI VITA B. C. E. Q.
            T. HONOREM qui istum honorem, quo tendis, id est ad quem niteris, libenter emat vita, id
            est vitae pretio.</p>
        </div2>

        
<div2 n="207"><head>[schol. 207]</head>

          <p> NIHIL TALE VEREBAR quale tu suspicaris.</p>
        </div2>

        
<div2 n="209"><head>[schol. 209]</head>

          <p> HAEC humana negotia, vel quae loquitur.</p>
        </div2>

        
<div2 n="214"><head>[schol. 214]</head>

          <p> MANDET HVMO multi hic distinguunt; alii iungunt ‘mandet humo solita’, ut ‘commendet in
            terra’. ‘Solita’ autem ‘fortuna’, quae piis invidere consuevit. Statius, hinc trahens
            colorem, ait «invida fata piis et fors ingentibus ausis rara comes».</p>
        </div2>

        
<div2 n="215"><head>[schol. 215]</head>

          <p> ABSENTI FERAT INFERIAS hoc est cenotaphion faciat et inpleat honorem sepulcri.</p>
        </div2>

        
<div2 n="217"><head>[schol. 217]</head>

          <p> E MATRIBVS e nobilibus; nam matres non nisi nobiles dicimus, unde et matronae dictae
            sunt. Scimus autem non omnes mulieres in Sicilia remansisse: nam legitur in undecimo «et
            maestum Iliades crinem de more solutae».</p>
        </div2>

        
<div2 n="219"><head>[schol. 219]</head>

          <p> ILLE AVTEM hunc locum esse interruptum oratione Nisi intellegimus.</p>
        </div2>

        
<div2 n="221"><head>[schol. 221]</head>

          <p> VIGILES SIMVL EXCITAT qui vigiliarum officium habebant.</p>
        </div2>

        
<div2 n="222"><head>[schol. 222]</head>

          <p> SERVANTQVE VICES hic distinguendum est, alias sensus non procedit.</p>
        </div2>

        
<div2 n="223"><head>[schol. 223]</head>

          <p> REGEMQVE REQVIRVNT regis filium, ut «magnum reginae sed enim miseratus amorem».</p>
        </div2>

        
<div2 n="224"><head>[schol. 224]</head>

          <p> CAETERA PER TERRAS OMNES exaggerat more suo vigilantum laborem.</p>
        </div2>

        
<div2 n="227"><head>[schol. 227]</head>

          <p> CONSILIVM SVMMIS R. D. R. H. Lucilii versus uno tantum sermone mutato; nam ille ait
            «consilium summis hominum de rebus habebant».</p>
        </div2>

        
<div2 n="228"><head>[schol. 228]</head>

          <p> IAM NVNTIVS ESSET ‘iam’ aut cito, aut cum nullum invenirent. </p>
        </div2>

        
<div2 n="229"><head>[schol. 229]</head>

          <p> ADNIXI HASTIS ostendit iam eos diurna statione fatigatos. Quod autem ‘stant’ et Romani
            moris est et bellicae necessitatis. Hunc autem standi habitum et Sallustius commemorat,
            ut «fessi arma sua quisque stantes incumbere».</p>
        </div2>

        
<div2 n="230"><head>[schol. 230]</head>

          <p> CASTRORVM ET CAMPI MEDIO in medio campi spatio, qui campus castrorum medius fuit.</p>
        </div2>

        
<div2 n="232"><head>[schol. 232]</head>

          <p> REM MAGNAM PRETIVMQVE MORAE FORE dicebant se adferre rem magnam, cuius mora pretium
            posset adferre, id est poenam; Terentius «ego pretium ob stultitiam fero»; ut sit
            sensus: si tardius mittamus ad Aenean, luemus hostibus poenas. Alii sic intellegunt:
            scimus quidem adventum nostrum moram vestris adferre consiliis, verum huius morae erit
            pretium, id est remuneratio: namque hoc offerebant quod illi cogitabant, ut diximus
            supra ‘quisve Aeneae iam nuntius esset?’.</p>
        </div2>

        
<div2 n="233"><head>[schol. 233]</head>

          <p> ACCEPIT TREPIDOS festinos, more suo.</p>
        </div2>

        
<div2 n="235"><head>[schol. 235]</head>

          <p> NEVE HAEC NOSTRIS SPECTENTVR AB ANNIS bene excusat, quia scit de aetate puerorum posse
            dubitari, dicens non ex suggerentum persona, sed sua vi consilia ponderanda.</p>
        </div2>

        
<div2 n="238"><head>[schol. 238]</head>

          <p> PORTAE QVAE PROXIMA PONTO apparet, ut supra diximus, castra Troiana in Ostiensi
            fuisse, siquidem nullus alter locus in Laurolavinati hinc fluvio cohaeret, hinc pelago:
            et nunc dicit ‘portae quae proxima ponto’, item paulo post dicturus est «opposuere
            aciem: nam dextera cingitur amni».</p>
        </div2>

        
<div2 n="239"><head>[schol. 239]</head>

          <p> INTERRVPTI IGNES supra aliter «lumina rara micant». FVMVS ERIGITVR signum est
            sopitorum ignium quotiens maior fumus erigitur.</p>
        </div2>

        
<div2 n="240"><head>[schol. 240]</head>

          <p> FORTVNA occasione.</p>
        </div2>

        
<div2 n="241"><head>[schol. 241]</head>

          <p> QVAESITVM ut quaeramus.</p>
        </div2>

        
<div2 n="242"><head>[schol. 242]</head>

          <p> CVM SPOLIIS hinc est quod supra Euryalo dixit «me referat tibi magnus ovantem
            Iuppiter», respiciens ad id quod posset fortiter facere.</p>
        </div2>

        
<div2 n="243"><head>[schol. 243]</head>

          <p> NEC NOS VIA FALLIT bene ubique cuncta cum amico communicat.</p>
        </div2>

        
<div2 n="244"><head>[schol. 244]</head>

          <p> OBSCVRIS PRIMVM SVB VALLIBVS VRBEM nos in obscuris vallibus positi vidimus primam
            urbem, hoc est primam partem urbis; nam Palatium in monte est, non in vallibus.</p>
        </div2>

        
<div2 n="245"><head>[schol. 245]</head>

          <p> TOTVM AMNEM hoc est regionem amnis.</p>
        </div2>

        
<div2 n="246"><head>[schol. 246]</head>

          <p> ANNIS GRAVIS ATQVE ANIMI MATVRVS A. Sallustius de Philippo «qui aetate et consilio
            ceteros anteibat».</p>
        </div2>

        
<div2 n="248"><head>[schol. 248]</head>

          <p> NON TAMEN OMNINO T. D. P. ac si diceret: licet irascamini ad tempus, hinc apparet non
            velle vos penitus delere Troianos, quod tales animos nostris iuvenibus datis.</p>
        </div2>

        
<div2 n="250"><head>[schol. 250]</head>

          <p> VMEROS DEXTRASQVE T. A. hoc ad adfectum retulit; nec enim simul fieri potest.
            Intellegimus autem quod et singulos, et membratim amplectebatur.</p>
        </div2>

        
<div2 n="251"><head>[schol. 251]</head>

          <p> VVLTVM LACRIMIS ATQVE ORA R. poetice iunxit, et modo unum significant: est autem
            iteratio. Interdum recipiunt discretionem.</p>
        </div2>

        
<div2 n="252"><head>[schol. 252]</head>

          <p> PRO LAVDIBVS id est virtutibus: ab eo quod praecedit id quod sequitur.</p>
        </div2>

        
<div2 n="254"><head>[schol. 254]</head>

          <p> DI MORESQVE DABVNT V. Ciceronis est, tractum de philosophia, qui dicunt sufficere ad
            gloriam bene facti conscientiam.</p>
        </div2>

        
<div2 n="255"><head>[schol. 255]</head>

          <p> ACTVTVM confestim, sine dilatione: et est adverbium temporis. INTEGER AEVI adulescens,
            cui aetas integra superest, unde Ennius «deos aevi integros» dicit quibus multum aevi
            superest.</p>
        </div2>

        
<div2 n="256"><head>[schol. 256]</head>

          <p> MERITI praestiti, ut «merui quoque», item «quique sui memores aliquos fecere
            merendo».</p>
        </div2>

        
<div2 n="258"><head>[schol. 258]</head>

          <p> EXCIPIT ASCANIVS id est subsequitur, et a Poeta dictum est.</p>
        </div2>

        
<div2 n="259"><head>[schol. 259]</head>

          <p> CANAE VESTAE venerabilis, antiquissimae.</p>
        </div2>

        
<div2 n="260"><head>[schol. 260]</head>

          <p> OBTESTOR adiuro, et est ordo: ‘immo ego, cui sola salus genitore reducto, vos obtestor
            per deos, revocate p.’. FORTVNA FIDESQVE EST id est quicquid casu, quicquid consilio
            egero, vobis committam: nam per fidem consilia significat, per fortunam opes, imperium,
            cuiuslibet rei possibilitatem.</p>
        </div2>

        
<div2 n="262"><head>[schol. 262]</head>

          <p> NIHIL ILLO TRISTE R. subaudis ‘erit’.</p>
        </div2>

        
<div2 n="264"><head>[schol. 264]</head>

          <p> DEVICTA G. Q. C. ARISBA atqui secundum Homerum Arisba Troianis misit auxilia et ab
            Achille subversa est. Sed accipimus, aut ante bellum Graecorum Arisbam a Troianis captam
            et in amicitiae foedus admissam; aut certe pocula haec data ab Heleno, qui in Achillis
            bona per Pyrrhi successerat hereditatem, ut sit ‘quae cepit’ pro ‘quae accepit’ devicta
            Arisba, scilicet ab Achille.</p>
        </div2>

        
<div2 n="265"><head>[schol. 265]</head>

          <p> DVO MAGNA TALENTA bene addidit ‘magna’, nam varium apud diversas gentes pondus est
            talenti: unde talentum potest et breve aliquid et magnum significare. Nam ut supra
            diximus, secundum Plautum talentum septuaginta librarum est: qui cum dixisset deberi
            centum quadraginta libras, paulo post intulit duo talenta, per iocum dicens «debentur
            talenta tot quot ego et tu sumus». Item Homerus talentum breve quiddam ostendit, quippe
            quod accepit victus, cum victori levia data sint munera.</p>
        </div2>

        
<div2 n="268"><head>[schol. 268]</head>

          <p> DICERE SORTEM statuere. Alii proprie ‘ducere’ legunt, quod est sortium, ut «stat
            ductis sortibus urna».</p>
        </div2>

        
<div2 n="271"><head>[schol. 271]</head>

          <p> EXCIPIAM SORTI praeter sortem dabo.</p>
        </div2>

        
<div2 n="274"><head>[schol. 274]</head>

          <p> INSVPER HIS super haec. CAMPI QVOD REX H. IPSE L. mos fuerat ut viris fortibus sive
            regibus pro honore daretur aliqua publici agri particula, ut habuit Tarquinius Superbus
            in campo Martio, quod spatium ab Homero <foreign xml:lang="grc">τέμενος</foreign>
            dicitur. Hoc ergo, quod Latinus pro honore de republica habuit, ab Ascanio intellegamus
            esse promissum.</p>
        </div2>

        
<div2 n="276"><head>[schol. 276]</head>

          <p> PECTORE TOTO omni adfectu.</p>
        </div2>

        
<div2 n="279"><head>[schol. 279]</head>

          <p> RERVM VERBORVMQVE FIDES et rem publicam tibi committam et tecum omne communicabo
            consilium.</p>
        </div2>

        
<div2 n="281"><head>[schol. 281]</head>

          <p> ME NVLLA DIES TAM F. A. D. A. ab hoc officio et ab hac audacia accessu temporis
            inferior non probabor, qualiscumque fortuna comitetur.</p>
        </div2>

        
<div2 n="282"><head>[schol. 282]</head>

          <p> TANTVM tantummodo hoc possum de me promittere, ut semper audeam, semper velim fortiter
            facere: nam hoc est quod dicit «fortibus ausis dissimilem arguerit». Tantum ergo meum
            est hoc promittere, sive prospera, sive adversa fortuna comitetur: nam ‘aut’ disiunctiva
            particula est, non negantis adverbium.</p>
        </div2>

        
<div2 n="283"><head>[schol. 283]</head>

          <p> SVPER OMNIA DONA ultra omnia.</p>
        </div2>

        
<div2 n="284"><head>[schol. 284]</head>

          <p> PRIAMI DE GENTE V. de familia. Et bene eam etiam ex cognatione commendat: nam Ascanius
            nepos est Priami per Creusam.</p>
        </div2>

        
<div2 n="285"><head>[schol. 285]</head>

          <p> MISERAM quae sic inpatienter diligit filium.</p>
        </div2>

        
<div2 n="286"><head>[schol. 286]</head>

          <p> MECVM EXCEDENTEM ut «ille meum comitatus iter»: vult enim intellegi, sui causa matrem
            secutam.</p>
        </div2>

        
<div2 n="287"><head>[schol. 287]</head>

          <p> QVODCVMQVE PERICLI EST syllempsis, nam subaudis ‘periclum’.</p>
        </div2>

        
<div2 n="288"><head>[schol. 288]</head>

          <p> INQVE SALVTATAM LINQVO insalutatam; et est tmesis, ut «inutilis inque ligatus
            cedebat».</p>
        </div2>

        
<div2 n="289"><head>[schol. 289]</head>

          <p> QVOD NEQVEAM L. P. P. excusat, ne videatur crudelis; unde sequitur matris eius
            tragicus et miserabilis ille conquestus: «potuisti linquere solam crudelis» et alia.</p>
        </div2>

        
<div2 n="290"><head>[schol. 290]</head>

          <p> INOPEM modo auxilii egentem.</p>
        </div2>

        
<div2 n="292"><head>[schol. 292]</head>

          <p> IN CASVS OMNIS ut supra «fortuna secunda aut adversa c.».</p>
        </div2>

        
<div2 n="293"><head>[schol. 293]</head>

          <p> PVLCHER IVLVS incongruum epitheton pulchritudinis posuit, cum res sit in hoc loco
            religionis.</p>
        </div2>

        
<div2 n="294"><head>[schol. 294]</head>

          <p> STRINXIT P. I. praestrinxit, momordit, admonuit. Sensus autem est: aut postquam vidit
            istum sic amare matrem, paternae pietatis virtutem coepit agnoscere; aut certe coepit
            etiam ipse sic in pietatem moveri, ut eius consueverat pater; aut certe exemplo Euryali
            avidius coepit amare patrem etiam ante dilectum.</p>
        </div2>

        
<div2 n="298"><head>[schol. 298]</head>

          <p> NEC PARTVM GRATIA TALEM P. M. debet ab omnibus coli quae talem creavit.</p>
        </div2>

        
<div2 n="299"><head>[schol. 299]</head>

          <p> CASVS FACTVM QVICVMQVE SEQVETVR satis congrue: praemia enim non debentur eventui, sed
            voluntati.</p>
        </div2>

        
<div2 n="300"><head>[schol. 300]</head>

          <p> PER QVOD PATER ANTE SOLEBAT alii volunt ideo ‘ante’, quia absens est Aeneas: sed
            iurare possumus etiam per absentis filii caput. Alii ad causam religionis trahunt, quae
            praecepit, ut filii imitentur in omnibus rebus suos parentes; ut nunc quasi imitatio sit
            iuris iurandi, ut dicat Ascanius ‘iuro per caput meum’, sicut praesens pater per suum
            caput iurare consueverat quotiens fidem suam confirmare cupiebat. Alii volunt ideo
            dictum ‘ante’, quia pontificibus per liberos iurare non licebat, sed per deos
            tantummodo, ut sit ‘ante’ antequam pontifex esset Aeneas.</p>
        </div2>

        
<div2 n="301"><head>[schol. 301]</head>

          <p> REDVCI REBVSQVE S. mira arte moratur in prosperis, et ea iterat; tacet adversa et
            magis intellectui et subauditioni relinquit. Cum enim non dicat ‘si non redieris’, ait
            «matrique tuae generique manebunt». Hoc autem secundum morem Romanorum dicit, apud quos
            ita praemia decernebantur ‘illi liberisque eius’, ut darentur liberis quae accipere non
            potuissent parentes.</p>
        </div2>

        
<div2 n="304"><head>[schol. 304]</head>

          <p> LYCAON GNOSIVS Cretensis; et est laus ab artifice. Hunc autem gladium Euryalo datum
            intellegimus: nam Nisus accepit pellem et galeam.</p>
        </div2>

        
<div2 n="306"><head>[schol. 306]</head>

          <p> PELLEM HORRENTISQVE LEONIS EXVVIAS <foreign xml:lang="grc">τὸ αὐτὸ</foreign> dixit,
            hoc est bis idem, ut «bellum etiam pro caede boum stratisque iuvencis,
            Laomedontiadae».</p>
        </div2>

        
<div2 n="307"><head>[schol. 307]</head>

          <p> GALEAM FIDVS P. A. aliae enim sunt explorantum, sicut etiam Homerus ostendit.</p>
        </div2>

        
<div2 n="309"><head>[schol. 309]</head>

          <p> PRIMORVM genetivus hic venit et ab eo quod est ‘hic primus, hi primi’, et ab eo quod
            est ‘hi primores’, sicut ‘hi proceres’: quorum nominum nominativus singularis non
            invenitur, licet dicamus ‘huius primoris, huius proceris’.</p>
        </div2>

        
<div2 n="310"><head>[schol. 310]</head>

          <p> VOTIS aut cum votis, aut pro reditu vota facientes.</p>
        </div2>

        
<div2 n="313"><head>[schol. 313]</head>

          <p> ET NVBIBVS INRITA D. Vt ipse «partem volucres dispersit in auras».</p>
        </div2>

        
<div2 n="315"><head>[schol. 315]</head>

          <p> CASTRA INIMICA non tantum hostilia, sed et perniciosa; nam cum dolore dictum est
            ‘inimica’, unde scilicet redituri non erant, quod ex sequentibus comprobatur: dicendo
            enim «multis tamen ante futuri exitio» ostendit perniciosa esse castra quae ipsis mortem
            fuerant adlatura.</p>
        </div2>

        
<div2 n="319"><head>[schol. 319]</head>

          <p> VINA SIMVL vasa vini, scilicet in quibus vina ponuntur. ORE LOCVTVS non est
            perissologia: nam secundum Homerum exploratores quae volunt, plerunque nutu plerumque
            sibilo significant.</p>
        </div2>

        
<div2 n="320"><head>[schol. 320]</head>

          <p> AVDENDVM DEXTRA quia audemus et cursu et animo.</p>
        </div2>

        
<div2 n="321"><head>[schol. 321]</head>

          <p> HAC ITER EST per hostium caedem et audaciam nostram.</p>
        </div2>

        
<div2 n="323"><head>[schol. 323]</head>

          <p> HAEC EGO VASTA DABO de quibus dixit «corpora fusa vident».</p>
        </div2>

        
<div2 n="328"><head>[schol. 328]</head>

          <p> SED NON AVGVRIO POTVIT D. P. ostendit per transitum fati necessitatem nulla peritia
            posse depelli. Est autem Homericus versus.</p>
        </div2>

        
<div2 n="329"><head>[schol. 329]</head>

          <p> TEMERE passim, fortuito, neglegenter.</p>
        </div2>

        
<div2 n="330"><head>[schol. 330]</head>

          <p> PREMIT opprimit. SVB IPSIS EQVIS circa ipsos. </p>
        </div2>

        
<div2 n="331"><head>[schol. 331]</head>

          <p> PENDENTIA quasi ebriorum.</p>
        </div2>

        
<div2 n="333"><head>[schol. 333]</head>

          <p> SINGVLTANTEM cum singultu animam efflantem.</p>
        </div2>

        
<div2 n="335"><head>[schol. 335]</head>

          <p> PLVRIMA LVSERAT pro ‘plurimum’.</p>
        </div2>

        
<div2 n="337"><head>[schol. 337]</head>

          <p> DEO vino, vel somno.</p>
        </div2>

        
<div2 n="339"><head>[schol. 339]</head>

          <p> PER OVILIA TVRBANS perturbans ovilia: nam tmesis est.</p>
        </div2>

        
<div2 n="341"><head>[schol. 341]</head>

          <p> MVTVMQVE METV scilicet pecus: nam male quidam accipiunt «mutum fremit» de leone, quod
            si dixeris, vacat ‘metu’.</p>
        </div2>

        
<div2 n="342"><head>[schol. 342]</head>

          <p> INCENSVS ET IPSE P. exemplo Nisi.</p>
        </div2>

        
<div2 n="343"><head>[schol. 343]</head>

          <p> SINE NOMINE PLEBEM bene expressit et bellatoris peritiam et tironis inconsideratam
            aviditatem: nam Nisus reges interimit, Euryalus saevit in plebem; Sallustius «ex
            insolentia avidus male faciendi». ‘Sine nomine’ autem dixit sine gloria, quorum per
            humilitatem non sunt omnibus nota nomina.</p>
        </div2>

        
<div2 n="345"><head>[schol. 345]</head>

          <p> RHOETVM VIGILANTEM hoc loco non solum Rhoeti timor, sed et Euryali audacia
            comprobatur.</p>
        </div2>

        
<div2 n="348"><head>[schol. 348]</head>

          <p> ET MVLTA MORTE RECEPIT PVRPVREVM multi hic distinguunt, ut sit sensus talis: ‘eduxit
            gladium multo cruore purpureum’. Alii «multa morte recepit», ut sit: ‘eduxit gladium cum
            multo cruore’, et sic inferunt «purpuream vomit ille animam» secundum eos qui animam
            sanguinem dicunt. RECEPIT eduxit, ut «hastamque receptat ossibus haerentem».</p>
        </div2>

        
<div2 n="350"><head>[schol. 350]</head>

          <p> VINA REFERT proprie, quae paulo ante potaverat. HIC FVRTO FERVIDVS I. scilicet
            Euryalus, qui saeviebat latenter, ut sit ‘furto’ nocturno proelio: nam fures ideo dicti
            sunt, quod furvo, id est nigro tempore furta committunt. Aut re vera ‘furto fervidus’,
            quia Messapi galeam sustulit, Rhamnetis phaleras.</p>
        </div2>

        
<div2 n="352"><head>[schol. 352]</head>

          <p> RELIGATOS non solutos, sed diligenter ligatos: unde addidit ‘rite’, id est ex militari
            consuetudine optime ligatos.</p>
        </div2>

        
<div2 n="355"><head>[schol. 355]</head>

          <p> LVX INIMICA proditrix.</p>
        </div2>

        
<div2 n="356"><head>[schol. 356]</head>

          <p> POENARVM EXHAVSTVM SATIS EST bene ‘exhaustum’, ut ostendat eos avidos caedis fuisse et
            cruoris hostilis. VIA FACTA PER HOSTES ut «haec ego vasta dabo et lato te limite
            ducam».</p>
        </div2>

        
<div2 n="359"><head>[schol. 359]</head>

          <p> EVRYALVS PHALERAS RHAMNETIS ET A. B. C. TIBVRTI phalerae ornamenta equorum sunt. Et
            est sermo Graecus. ‘Cingulum’ autem hominum generis neutri est, nam animalium genere
            feminino dicimus ‘has cingulas’.</p>
        </div2>

        
<div2 n="360"><head>[schol. 360]</head>

          <p> TIBVRTI REMVLO DITISSIMVS OLIM QVAE M. D. consuetudo erat apud maiores ut inter se
            homines hospitii iura mutuis muneribus copularent, vel in praesenti vel per
            internuntios. Sensus ergo nunc talis est: Caedicus quidam Tiburti Remulo, cum eum sibi
            absens hospitio vellet adiungere, misit phaleras et cingula, bullis aureis, hoc est
            clavis insignita. Remulus moriens nepoti suo cognomini haec reliquit, qui postea victus
            a Rutulis est et occisus; post cuius mortem apud Rhamnetem Rutulum ab Euryalo haec
            reperta sunt munera. Quod autem dixit ‘Tiburti Remulo’, aut Tiburtino intellegamus, hoc
            est de Tibure, ut sit dativus ab appellativo veniens hic Tiburs; aut ‘Tiburti’, hoc est
            filio Tiburti ab eo quod est hic Tiburtus, huius Tiburti, ut sit ‘Tiburti Remulo’ sicut
            «Deiphobe Glauci».</p>
        </div2>

        
<div2 n="362"><head>[schol. 362]</head>

          <p> SVO MORIENS DAT H. NEPOTI Remulo, quem supra avo cognominem diximus: nam quotiens
            aperte non ponitur nomen filii vel nepotis, cognominem eum esse intellegimus avo vel
            patri, quorum nomen aperte positum invenimus; et e contra, si filii vel nepotis positum
            nomen fuerit, praetermissum autem parentum, cognomines eos esse intellegamus necesse
            est.</p>
        </div2>

        
<div2 n="363"><head>[schol. 363]</head>

          <p> POST MORTEM scilicet Remuli, secundum supra dictum sensum: nam Donatus dicit «post
            mortem Nisi et Euryali bello potiti sunt Rutuli», quod non procedit, si diligenter
            advertas. Sane sciendum locum hunc esse unum de duodecim Vergilii sive per naturam
            obscuris, sive insolubilibus, sive emendandis, sive sic relictis, ut a nobis per
            historiae antiquae ignorantiam liquide non intellegantur.</p>
        </div2>

        
<div2 n="364"><head>[schol. 364]</head>

          <p> NEQVIQVAM non fruiturus; et est ‘nequiquam aptat’, non ‘nequiquam fortibus’.</p>
        </div2>

        
<div2 n="365"><head>[schol. 365]</head>

          <p> GALEAM MESSAPI non occisi Messapi abstulit galeam, nam dimicaturus est paulo post, sed
            invenit iacentem et sustulit. CRISTISQVE DECORAM bene praemittit dicens ‘decoram’: nam
            eius splendore prodente Euryalus capitur.</p>
        </div2>

        
<div2 n="366"><head>[schol. 366]</head>

          <p> EXCEDVNT CASTRIS Rutulorum scilicet: nam supra dixit «castra inimica petunt».</p>
        </div2>

        
<div2 n="367"><head>[schol. 367]</head>

          <p> VRBE LATINA non est contrarium illi loco, ubi ait «saepsit se tectis rerumque reliquit
            habenas», quod modo a Latina urbe auxilia venire commemorat: intellegimus enim Lati- num
            in principio discordiae et tumultus paululum se abstinuisse, postea tamen nec suorum
            copias nec propria denegasse consilia; nam eum et coetui et foederibus interfuisse
            dicturus est.</p>
        </div2>

        
<div2 n="368"><head>[schol. 368]</head>

          <p> LEGIO CAMPIS INSTRVCTA MORATVR proprie: nam legiones peditum sunt, turmae vero
            equitum.</p>
        </div2>

        
<div2 n="370"><head>[schol. 370]</head>

          <p> TERCENTVM quia Romani equites primo trecenti fuerunt: de singulis enim curiis deni
            dabantur, quas triginta fuisse diximus. SCVTATI OMNES non clipeati: nam clipei peditum
            sunt, scuta equitum. VOLCENTE MAGISTRO proprie: nam magister equitum dicitur.</p>
        </div2>

        
<div2 n="369"><head>[schol. 369]</head>

          <p> MVRO Troianorum.</p>
        </div2>

        
<div2 n="371"><head>[schol. 371]</head>

          <p> LAEVO F. LIMITE respiciens situm regionis locutus est.</p>
        </div2>

        
<div2 n="373"><head>[schol. 373]</head>

          <p> SVBLVSTRI NOCTIS IN VMBRA sublustris nox est habens aliquid lucis. Horatius «nocte
            sublustri nihil astra praeter vidit et undas».</p>
        </div2>

        
<div2 n="374"><head>[schol. 374]</head>

          <p> RADIIS lunaribus.</p>
        </div2>

        
<div2 n="375"><head>[schol. 375]</head>

          <p> HAVD TEMERE particula haec modo ‘non sine causa’ significat, alias ‘fortuito’, alias
            ‘male’, alias ‘inprovide’, quae pro loco intelleguntur.</p>
        </div2>

        
<div2 n="377"><head>[schol. 377]</head>

          <p> NIHIL ILLI TENDERE CONTRA hoc est ‘nihil contra responderunt’: nam ‘tendo contra
            sermonem tuum’ est ‘respondeo tibi’, ‘tendo contra iter tuum’ est ‘occurro tibi’; ergo
            ‘nihil contra tendebant’ id est ‘nihil respondebant e contra’.</p>
        </div2>

        
<div2 n="379"><head>[schol. 379]</head>

          <p> AD DIVORTIA ad deverticula viae militaris: Terentius «ubi ad ipsum veni deverticulum».
            Deverticula autem sunt semitae transversae, quae sunt a latere viae militaris.</p>
        </div2>

        
<div2 n="380"><head>[schol. 380]</head>

          <p> ADITVM CORONANT melior est lectio ‘abitum’, quam ‘aditum’: cingunt enim silvam, ne
            abeant, non, ne adire possint.</p>
        </div2>

        
<div2 n="383"><head>[schol. 383]</head>

          <p> DVCEBAT SEMITA legitur et ‘lucebat’: quod si est, ‘rara’ pro ‘raro’ accipiendum, ut
            sit ‘raro lucebat’, herbis scilicet in aliquibus locis intervenientibus. Si ‘ducebat’,
            intellegimus inter calles pecorum raram fuisse semitam, hoc est hominum viam.</p>
        </div2>

        
<div2 n="385"><head>[schol. 385]</head>

          <p> EVRYALVM INPEDIVNT ‘inpedio te’ dicimus per accusativum, et casus mutari non potest,
            nisi deseras verbum, ut dicas ‘inpedimento mihi es’. Sciendum sane multas conferri in
            Euryalum excusationes.</p>
        </div2>

        
<div2 n="386"><head>[schol. 386]</head>

          <p> NISVS ABIT bene meminit velocitatis, quam ei in quinto dedit, ut «primus abit longeque
            ante omnia corpora Nisus emicat». INPRVDENS scilicet remanentis Euryali.</p>
        </div2>

        
<div2 n="387"><head>[schol. 387]</head>

          <p> ALBAE DE NOMINE vel porcae, vel civitatis, vel regis Albani, cui successit Procas.</p>
        </div2>

        
<div2 n="390"><head>[schol. 390]</head>

          <p> INFELIX QVA TE R. R. se infelicem dicit qui dolet, non illum propter quem dolet.</p>
        </div2>

        
<div2 n="391"><head>[schol. 391]</head>

          <p> ITER OMNE REVOLVENS FALLACIS SILVAE Vrbanus huc usque verba Nisi vult esse; alii
            Poetae dant «rursus perplexum iter o. r.».</p>
        </div2>

        
<div2 n="394"><head>[schol. 394]</head>

          <p> SIGNA SEQVENTVM militarem sonum dicit, qui varius est: nam interdum canit, ut
            insequantur eos qui fugiunt, interdum receptui.</p>
        </div2>

        
<div2 n="395"><head>[schol. 395]</head>

          <p> NEC LONGVM IN MEDIO TEMPVS inter auditum sonum et visum Euryalum.</p>
        </div2>

        
<div2 n="398"><head>[schol. 398]</head>

          <p> OPPRESSVM RAPIT ‘quem iam manus omnis rapit’; nam male quidam ‘videt rapi’ accipiunt:
            quod si admiseris, vacat «quem iam manus omnis».</p>
        </div2>

        
<div2 n="401"><head>[schol. 401]</head>

          <p> PVLCHRAM PROPERET P. V. MORTEM gloriosum enim est pro amico perire. Et ‘pulchram’ ex
            persona Poetae dictum est.</p>
        </div2>

        
<div2 n="404"><head>[schol. 404]</head>

          <p> TV PRAESENS N. S. L. non dicit ‘quae praesens es’ sed «praesens succurre», id est
            ilico, statim.</p>
        </div2>

        
<div2 n="406"><head>[schol. 406]</head>

          <p> SI QVA ‘qua’ vacat et hic et in sequenti.</p>
        </div2>

        
<div2 n="408"><head>[schol. 408]</head>

          <p> SVSPENDIVE THOLO tholus proprie est veluti scutum breve, quod in medio tecto est, in
            quo trabes coeunt, ad quod dona suspendi consueverant. Bene autem venatorem inducit
            numen invocare silvarum.</p>
        </div2>

        
<div2 n="409"><head>[schol. 409]</head>

          <p> TVRBARE GLOBVM sana petitio: nam quia tot vincere inpossibile fuerat, petit ut saltem
            eos perturbet telorum beneficio. REGE TELA PER AVRAS per noctem, in qua sine auxilio
            numinis recti iactus esse non possunt.</p>
        </div2>

        
<div2 n="410"><head>[schol. 410]</head>

          <p> FERRVM CONICIT HASTA de ferro ad hastam transiit.</p>
        </div2>

        
<div2 n="411"><head>[schol. 411]</head>

          <p> CONICIT pro ‘coicit’: nam ‘conicit’ antiquum est.</p>
        </div2>

        
<div2 n="412"><head>[schol. 412]</head>

          <p> ADVERSI IN TERGVM SVLMONIS IBIQVE FRANGITVR ‘tergum’ pro ‘tergus’ dixit, Sallustius
            «tergis vinciebant» pro ‘tergoribus’, ut intellegamus hastam in scutum venisse et illic
            esse collisam, ut ‘frangitur’ sit ‘colliditur’, fissoque scuti ligno etiam praecordia
            penetrasse, aliter non procedit: nam si hastam re vera fractam accipiamus, ratione caret
            quod dicit «fisso transit praecordia ligno». Alii re vera in tergum volunt esse
            percussum, quod falsum est: nam quo modo ante fissum lignum est et sic praecordia
            penetrata? Sciendum tamen locum hunc unum esse de his quos diximus supra.</p>
        </div2>

        
<div2 n="416"><head>[schol. 416]</head>

          <p> HOC ACRIOR IDEM quod latuerat et quod ei primus prospere cesserat iactus.</p>
        </div2>

        
<div2 n="417"><head>[schol. 417]</head>

          <p> TELVM LIBRABAT AB AVRE gestus iaculantis exprimitur; aut enim ab aure, aut a latere
            tela iaciuntur.</p>
        </div2>

        
<div2 n="418"><head>[schol. 418]</head>

          <p> PER TEMPVS VTRVMQVE congrue dicit telum per tempus utrumque transisse: ait enim
            «diversi circumspiciunt», hoc est ‘huc et illuc ora circumferunt’, per quam
            oportunitatem potuit telum tempus utrumque transire. Asper tamen dicit: «per tempus
            utrumque» hoc est ‘inter tempus utrumque’, ut e contra «hunc inter fluvio Tiberinus
            amoeno», id est ‘per hunc’. Quod si est, intellegamus eum in fronte esse vulneratum.</p>
        </div2>

        
<div2 n="419"><head>[schol. 419]</head>

          <p> TEPEFACTA CEREBRO alibi «et fixo ferrum in pulmone tepescit».</p>
        </div2>

        
<div2 n="422"><head>[schol. 422]</head>

          <p> INTEREA donec ille invenitur.</p>
        </div2>

        
<div2 n="423"><head>[schol. 423]</head>

          <p> PERSOLVES AMBORVM aut occisorum, aut tuas et Nisi: nam duos eos fuisse novit, supra
            enim ait «state viri».</p>
        </div2>

        
<div2 n="427"><head>[schol. 427]</head>

          <p> ME ME subaudis ‘interficite’; et est interrupta elocutio dolore turbati.</p>
        </div2>

        
<div2 n="429"><head>[schol. 429]</head>

          <p> NEC POTVIT validior argumentatio ex inpossibilitate, ut «quid Troes potuere?». Item
            «non ea vis animo nec tanta s. v.».</p>
        </div2>

        
<div2 n="430"><head>[schol. 430]</head>

          <p> TANTVM INFELICEM NIMIVM D. A. contra illud, cur ergo venit? Dicit: tantum amicum
            dilexit, ut, cum nihil posset, tamen veniret.</p>
        </div2>

        
<div2 n="433"><head>[schol. 433]</head>

          <p> VOLVITVR EVRYALVS LETO aut septimus est, aut dativus; sed si dativus fuerit, figuratum
            est, id est ‘in letum’, ut «it clamor caelo».</p>
        </div2>

        
<div2 n="435"><head>[schol. 435]</head>

          <p> PVRPVREVS VELVTI CVM FLOS S. A. habetur ratio comparationis: videtur enim Euryalo
            Hyacinthum comparare, qui pulcherrimus fuit et post mortem conversus in florem est.</p>
        </div2>

        
<div2 n="436"><head>[schol. 436]</head>

          <p> LASSOVE PAPAVERA COLLO DEMISERE CAPVT Homeri est et comparatio et figura: nam et ille
            sic ait, ut multorum unum diceret caput.</p>
        </div2>

        
<div2 n="439"><head>[schol. 439]</head>

          <p> VOLCENTEM PETIT appetit: petas enim proprie dicimus impetus gladiatorum, unde Cicero
            «quot ego tuas petitiones ita coniectas ut vitari nullo modo possent, parva quadam
            declinatione et, ut aiunt, corpore e.».</p>
        </div2>

        
<div2 n="441"><head>[schol. 441]</head>

          <p> PROTVRBANT confodiunt, unde paulo post ‘confossus’. NON SETIVS non segnius, quamquam
            vulneratus.</p>
        </div2>

        
<div2 n="442"><head>[schol. 442]</head>

          <p> IN ORE CONDIDIT ADVERSO archaismos est, ut supra «pectore in adverso totum cui
            comminus ensem condidit».</p>
        </div2>

        
<div2 n="445"><head>[schol. 445]</head>

          <p> PLACIDAQVE IBI DEMVM M. Q. aut proprium est mortis epitheton, aut ex affectu pereuntis
            dictum est, qui cum amico moriebatur.</p>
        </div2>

        
<div2 n="446"><head>[schol. 446]</head>

          <p> SI QVID MEA CARMINA POSSVNT verecunde.</p>
        </div2>

        
<div2 n="448"><head>[schol. 448]</head>

          <p> DOMVS familia. CAPITOLI INMOBILE SAXVM ACCOLET in urbe Roma Iovis templum non fuit;
            quod cum, iam devotum a Prisco Tarquinio, vellet Superbus Tarquinius aedificare, coepit
            auguriis captare qui mons huic templo esset aptissimus et, cum in omnibus Tarpeius esset
            inventus, in quo erant multa diversorum numinum sacella, actum est, ut exinde ad alia
            templa numina evocarentur sacrificiis, quo posset libere et sine piaculo templum Iovis
            exaedificare. Cumque omnes inde libenter migrassent dii, Terminus solus, hoc est limitum
            deus, discedere noluit, sed illic remansit. Tunc de hoc ipso sacrificatum est et
            deprehensum, quod Terminus cum Iove remanens aeternum urbi imperium cum religione
            significaret, unde in Capitolio prona pars tecti patet, quae lapidem ipsum Termini
            spectat: nam Termino non nisi sub divo sacrificabatur. Hinc ergo nunc dixit «Capitoli
            immobile saxum accolet», quia Terminus non est revulsus de loco.</p>
        </div2>

        
<div2 n="450"><head>[schol. 450]</head>

          <p> PRAEDA RVTVLI SPOLIISQVE POTITI non solum suis armis eos exuerunt, sed etiam illa
            praeda quae Rutulis fuerat ante detracta.</p>
        </div2>

        
<div2 n="454"><head>[schol. 454]</head>

          <p> SERRANOQVE NVMAQVE decima antapodosis, quae fit quotiens commemorantur ea quae non
            sunt ante praedicta.</p>
        </div2>

        
<div2 n="455"><head>[schol. 455]</head>

          <p> TEPIDAQVE RECENTEM CAEDE LOCVM hypallage est, ‘tepidum locum recenti caede’, unde
            multi legunt «tepidumque recenti caede locum».</p>
        </div2>

        
<div2 n="456"><head>[schol. 456]</head>

          <p> SPVMANTIS SANGVINE RIVOS spumas tunc habet sanguis cum effunditur, nam postea
            conquiescit: unde bene dixit «spumantes rivos», quia praemisit «seminecisque viros».</p>
        </div2>

        
<div2 n="461"><head>[schol. 461]</head>

          <p> IAM REBVS LVCE RETECTIS supra «et rebus nox abstulit atra colorem».</p>
        </div2>

        
<div2 n="463"><head>[schol. 463]</head>

          <p> COGIT QVISQVE SVOS scilicet comites: nam pleonasmos est «aeratasque acies».</p>
        </div2>

        
<div2 n="464"><head>[schol. 464]</head>

          <p> ACVVNT RVMORIBVS IRAS quia duo ausi sunt per eorum castra transire.</p>
        </div2>

        
<div2 n="467"><head>[schol. 467]</head>

          <p> EVRYALI ET NISI volunt non nulli clamorem esse militum, sed melius hoc a Poeta dictum
            accipimus: nam Rutuli eorum non noverant nomina, ut sit ‘quin etiam capita Euryali et
            Nisi praefigunt in arrectis hastis et cum magno clamore comitantur’.</p>
        </div2>

        
<div2 n="469"><head>[schol. 469]</head>

          <p> CINGITVR AMNI ‘amne’ debuit dicere: numquam enim bene in ‘i’ exeunt nisi quae communis
            sunt generis, ut ‘docilis’, ‘agilis’; sed ideo ausus est ita ponere ablativum, quia, ut
            supra diximus, apud maiores hic et haec ‘amnis’ dicebatur.</p>
        </div2>

        
<div2 n="470"><head>[schol. 470]</head>

          <p> TENENT FOSSAS tuentur, defendunt.</p>
        </div2>

        
<div2 n="472"><head>[schol. 472]</head>

          <p> NOTA NIMIS MISERIS hoc plus commovebantur: quoniam etiam abscisi vultus necdum
            agnitionis amisissent notas.</p>
        </div2>

        
<div2 n="476"><head>[schol. 476]</head>

          <p> EXCVSSI MANIBVS RADII bene ‘excussi’, quasi ‘nescienti’: quam si diceret
            ‘proiecti’.</p>
        </div2>

        
<div2 n="477"><head>[schol. 477]</head>

          <p> FEMINEO VLVLATV ‘inpatienti’, ut «femineo praedae et spoliorum ardebat amore».</p>
        </div2>

        
<div2 n="479"><head>[schol. 479]</head>

          <p> PRIMA PETIT ideo ‘prima’, quia solent in extrema necessitate etiam mulieres muros
            ascendere, ut «ipsae de muris matres». NON ILLA VIRVM NON ILLA PERICLI unum pudoris est,
            aliud salutis.</p>
        </div2>

        
<div2 n="481"><head>[schol. 481]</head>

          <p> HVNC ‘talem’. Et est conquestio matris Euryali plena artis rhetoricae: nam paene omnes
            partes habet de misericordia commovenda a Cicerone in rhetoricis positas. HVNC TE
            ASPICIO a qualitate caedis.</p>
        </div2>

        
<div2 n="482"><head>[schol. 482]</head>

          <p> SERA MEAE R. Euander «mea sera et sola voluptas». POTVISTI LINQVERE SOLAM ab
            intercepto solacio.</p>
        </div2>

        
<div2 n="483"><head>[schol. 483]</head>

          <p> CRVDELIS qui potuisti linquere solam, cum pius esses.</p>
        </div2>

        
<div2 n="484"><head>[schol. 484]</head>

          <p> ADFARI EXTREMIS Anchises «sic o sic positum adfati discedite corpus»; Terentius «quin
            igitur, dum licet, loquimini mecum, Antipho?».</p>
        </div2>

        
<div2 n="486"><head>[schol. 486]</head>

          <p> NEC TE TVA FVNERA MATER id est ‘funerea’; nam apud maiores funeras dicebant eas ad
            quas funus pertinet, ut sororem, matrem; nam praeficae, ut et supra diximus, sunt
            planctus principes, non doloris. Funeras autem dicebant quasi funereas, ad quas pertinet
            funus.</p>
        </div2>

        
<div2 n="491"><head>[schol. 491]</head>

          <p> FVNVS LACERVM dilaniatum cadaver: nam ‘funus’ pro cadavere posuit.</p>
        </div2>

        
<div2 n="493"><head>[schol. 493]</head>

          <p> SI QVA EST PIETAS si qua pietas in occidendo est, in me probetur.</p>
        </div2>

        
<div2 n="494"><head>[schol. 494]</head>

          <p> ME PRIMAM A. F. Vnusquisque enim in propriae salutis desperatione credit universa
            etiam posse consumi, unde est quod modo dixit «me primam».</p>
        </div2>

        
<div2 n="496"><head>[schol. 496]</head>

          <p> INVISVM HOC D. C. S. T. T. ‘invisum’ quidem est hoc et ‘odiosum’ caput, verum
            misericordiae genus est, si me etiam iratus interimas.</p>
        </div2>

        
<div2 n="497"><head>[schol. 497]</head>

          <p> QVANDO ALITER N. C. A. VITAM hinc traxit illum colorem Iuvenalis «quod facinus dignum
            tam longo admiserit aevo?».</p>
        </div2>

        
<div2 n="499"><head>[schol. 499]</head>

          <p> TORPENT INFRACTAE antea infractae, nunc tamen torpent, ut «Turnus ut infractos adverso
            Marte Latinos».</p>
        </div2>

        
<div2 n="501"><head>[schol. 501]</head>

          <p> LACRIMANTIS IVLI puero dat lacrimas, cui potest sine pudore; viris fortibus tantum
            dolorem.</p>
        </div2>

        
<div2 n="502"><head>[schol. 502]</head>

          <p> SVB TECTA REPONVNT honorifice, quod autem dicit ‘corripiunt’, non iniuriae est, sed
            celeritatis, id est raptim tollunt.</p>
        </div2>

        
<div2 n="503"><head>[schol. 503]</head>

          <p> AT TVBA TERRIBILEM SONITVM hemistichium Ennii: nam sequentia iste mutavit; ille enim
            ad exprimendum tubae sonum ait «taratantara dixit». Et multa huius modi Vergilius cum
            aspera invenerit, mutat. Bene tamen hic electis verbis imitatur sonum tubarum.</p>
        </div2>

        
<div2 n="504"><head>[schol. 504]</head>

          <p> INCREPVIT et insonuit et segnitiam increpavit.</p>
        </div2>

        
<div2 n="505"><head>[schol. 505]</head>

          <p> VOLSCI non mirum quia dicit Volscos, cum et Camilla de Volscis sit, ut «Volsca de
            gente Camilla»: namque pars aliqua Tusciae dat Turno auxilia, cum Tuscos dixerimus
            specialiter Aeneae favere. Item e contra pars Venetiae auxilium praestat Aeneae, quam
            Turni fuisse superius diximus. TESTVDINE testudo est scutorum conexio, curvata in
            testudinis modum. Namque in armorum generibus milites sumunt ab animalibus nomina, ut
            ‘aries’, Sallustius: «in modum erici militaris».</p>
        </div2>

        
<div2 n="506"><head>[schol. 506]</head>

          <p> FOSSAS IMPLERE PARANT vertit ordinem: nam ante est ut impleatur fossa, tollantur
            valli, et sic testudine accedatur ad murum. Quamquam possumus intellegere etiam ad
            fossas eos facta venisse testudine.</p>
        </div2>

        
<div2 n="509"><head>[schol. 509]</head>

          <p> EFFVNDERE CONTRA proprie: tela enim non iaciuntur in subiectos, sed funduntur. Et
            dicendo «omne genus telorum» ostendit telum vocari omne quod iacitur.</p>
        </div2>

        
<div2 n="511"><head>[schol. 511]</head>

          <p> ADSVETI LONGO MVROS D. B. docet usum in omnibus plurimum posse.</p>
        </div2>

        
<div2 n="512"><head>[schol. 512]</head>

          <p> INFESTO VOLVEBANT P. infesti ponderis.</p>
        </div2>

        
<div2 n="515"><head>[schol. 515]</head>

          <p> NEC IAM SVFFICIVNT diu iam non sustinent.</p>
        </div2>

        
<div2 n="517"><head>[schol. 517]</head>

          <p> ARMORVMQVE RESOLVIT TEGMINA hic ostendit armorum conexionem esse testudinem. Lucanus
            de testudine «at, postquam virtus incerta virorum perpetuam rupit defesso milite cratem,
            singula continuis cesserunt ictibus arma».</p>
        </div2>

        
<div2 n="521"><head>[schol. 521]</head>

          <p> ETRVSCAM PINVM ipse Etruscus.</p>
        </div2>

        
<div2 n="525"><head>[schol. 525]</head>

          <p> VOS O CALLIOPE PRECOR syllempsis per numeros: erat enim rectum ‘vos musae, aut te,
            Calliope’. ASPIRATE favete, ut «aspirat primo Fortuna labori».</p>
        </div2>

        
<div2 n="528"><head>[schol. 528]</head>

          <p> ORAS EVOLVITE BELLI narrate non tantum initia, sed etiam extrema bellorum: nam orae
            sunt extremitates.</p>
        </div2>

        
<div2 n="530"><head>[schol. 530]</head>

          <p> TVRRIS ERAT turris huius modi esse ad munitionem civitatum et in secundo legimus; sed
            hae plerumque mobiles sunt, plerumque fixae: mobiles, ut in duodecimo meminit,
            «subdideratque rotas pontesque et instraverat altos»; fixae, ut in secundo, «turris ac
            tecta domorum».</p>
        </div2>

        
<div2 n="531"><head>[schol. 531]</head>

          <p> OPPORTVNA LOCO scilicet circa portas.</p>
        </div2>

        
<div2 n="532"><head>[schol. 532]</head>

          <p> OPVM VI potest et hypallage esse, ut sit ‘ope virium’.</p>
        </div2>

        
<div2 n="534"><head>[schol. 534]</head>

          <p> CAVAS patulas. DENSI pro ‘tela densa’.</p>
        </div2>

        
<div2 n="536"><head>[schol. 536]</head>

          <p> FLAMMAM ADFIXIT adfectate: debuit enim dicere ‘adfixit’ aut facem aut malleolum, non
            flammam. QVAE PLVRIMA V. gliscens et magna facta per ventum.</p>
        </div2>

        
<div2 n="537"><head>[schol. 537]</head>

          <p> HAESIT ADESIS non iam ‘adesis’, sed quos exedit adhaerendo.</p>
        </div2>

        
<div2 n="538"><head>[schol. 538]</head>

          <p> MALORVM VELLE FVGAM honestissima elocutio.</p>
        </div2>

        
<div2 n="540"><head>[schol. 540]</head>

          <p> PESTE incendio, ut «et toto descendit corpore pestis».</p>
        </div2>

        
<div2 n="544"><head>[schol. 544]</head>

          <p> VNVS subaudis ‘et alter’: nam non procedit «unus Helenor et Lycus elapsi». ELAPSI
            scilicet non mortem, sed turris ruinam.</p>
        </div2>

        
<div2 n="546"><head>[schol. 546]</head>

          <p> MAEONIO REGI aut proprium patris nomen est, aut cognominem eum filio intellegamus,
            quia, ut supra diximus, cum filii vel patris nomen praemittitur et aliud tacetur,
            cognomines eos esse intellegimus. FVRTIM SVSTVLERAT ex stupro educaverat: hinc est «et
            dulcia furta».</p>
        </div2>

        
<div2 n="547"><head>[schol. 547]</head>

          <p> VETITISQVE AD T. M. A. secundum Donatum ‘vetitis fato’, sed melius ‘lege militari’
            intellegimus, quia servi a militia prohibebantur, unde in Deiotariana purgat hoc Cicero,
            cum fuisset obiectum inter equites quos Deiotarus miserat Caesari unum servum fuisse:
            Vergilium autem novimus trahere aliqua de historia. Servos sane numquam militasse
            constat nisi servitute deposita, excepto Hannibalis tempore, cum post Cannense proelium,
            in tanta necessitate fuit urbs Roma, ut ne liberandorum quidem servorum daretur
            facultas.</p>
        </div2>

        
<div2 n="548"><head>[schol. 548]</head>

          <p> ENSE NVDO id est stricto. PARMAQVE INGLORIVS ALBA quasi tiro, ut diximus supra.</p>
        </div2>

        
<div2 n="556"><head>[schol. 556]</head>

          <p> LONGE MELIOR LYCVS ergo et Helenor bonus. INTER ‘per’, ut «hunc inter fluvio Tiberinus
            amoeno».</p>
        </div2>

        
<div2 n="558"><head>[schol. 558]</head>

          <p> PRENDERE SAXA MANV quia tunc alti non erant muri, sed ad impetum tantum repellendum,
            ut etiam Sallustius ostendit, ubi Sertorium umeris sublatum per muros ascendisse
            commemorat.</p>
        </div2>

        
<div2 n="559"><head>[schol. 559]</head>

          <p> CVRSV TELOQVE SECVTVS nimiam eius ostendit celeritatem, qui potuit telum missum
            consequi, nam hoc dicit, cum praemisso telo ad hostem venit; Statius «et emissum cursu
            comprehendere telum».</p>
        </div2>

        
<div2 n="562"><head>[schol. 562]</head>

          <p> REVELLIT in verbo ‘vello’ facit in participio ‘vulsus’.</p>
        </div2>

        
<div2 n="563"><head>[schol. 563]</head>

          <p> QVALIS VBI AVT LEPOREM pro ‘qualiter’.</p>
        </div2>

        
<div2 n="564"><head>[schol. 564]</head>

          <p> PEDIBVS IOVIS ARMIGER VNCIS quia dicitur aquila in bello Gigantum Iovi arma
            ministrasse. Quod tamen fingitur: nam, ut supra diximus, Iuppiter et Saturnus reges
            fuerunt. Sed Iuppiter dum cum patre Saturno haberet de agris contentionem, ortum bellum
            est. Ad quod egrediens Iuppiter aquilae vidit augurium; cuius cum vicisset auspicio,
            fictum est quod ei pugnanti tela ministraverit: unde etiam a felici augurio natum est,
            ut aquilae militum signa comitentur.</p>
        </div2>

        
<div2 n="565"><head>[schol. 565]</head>

          <p> QVAESITVM qui requiritur: nam praesens a passivo non habuit. Et est hysteroproteron:
            nam post raptum requiritur.</p>
        </div2>

        
<div2 n="566"><head>[schol. 566]</head>

          <p> MARTIVS LVPVS aut cruentus, aut Marti dedicatus.</p>
        </div2>

        
<div2 n="567"><head>[schol. 567]</head>

          <p> AGGERE C. agger est cuiuslibet rei coacervatio, unde fossae aut valles possunt
            repleri.</p>
        </div2>

        
<div2 n="569"><head>[schol. 569]</head>

          <p> INGENTI FRAGMINE MONTIS supra dicti saxi exaggeratio est.</p>
        </div2>

        
<div2 n="570"><head>[schol. 570]</head>

          <p> LVCETIVM solum hoc nomen est quod dictum a Vergilio in nullo alio reperitur auctore.
            Sane lingua Osca Lucetius est Iuppiter, dictus a luce, quam praestare hominibus dicitur.
            Ipse est nostra lingua Diespiter, id est diei pater: Horatius «namque Diespiter
            plerumque per purum».</p>
        </div2>

        
<div2 n="573"><head>[schol. 573]</head>

          <p> CAENEA TVRNVS TVRNVS ITYN ut ait Lucilius «bonum schema est, quotiens sensus variatur
            in iteratione verborum.</p>
        </div2>

        
<div2 n="575"><head>[schol. 575]</head>

          <p> PRO TVRRIBVS aut pro defensione turrium, aut sic magni, ut turres putares.</p>
        </div2>

        
<div2 n="576"><head>[schol. 576]</head>

          <p> HASTA THEMILLAE Themillas Themillae facit, ut Aeneas Aeneae. ‘Levis’ autem ‘hasta’ pro
            ‘leviter veniens’: unde et ‘strinxerat’ dixit, id est paululum vulneraverat, ut «tandem
            etiam magno strinxit de corpore Turni».</p>
        </div2>

        
<div2 n="577"><head>[schol. 577]</head>

          <p> DEMENS qui scutum, quo se tuebatur, abiecit.</p>
        </div2>

        
<div2 n="578"><head>[schol. 578]</head>

          <p> ALIS pennis.</p>
        </div2>

        
<div2 n="579"><head>[schol. 579]</head>

          <p> LAEVO ADFIXA EST LATERI ostendit vulneris locum, quem ante suppresserat, sic in quarto
            «infixum stridit sub pectore vulnus».</p>
        </div2>

        
<div2 n="580"><head>[schol. 580]</head>

          <p> SPIRAMENTA ANIMAE definitio pulmonum.</p>
        </div2>

        
<div2 n="582"><head>[schol. 582]</head>

          <p> PICTVS ACV CHLAMYDEM hoc est habens chlamydem Phrygiam, ut «et Phrygiam Ascanio
            chlamydem». FERRVGINE CLARVS HIBERA ferrugo coloris genus est, qui vicinus est purpurae
            subnigrae. ‘Hibera’ autem modo non Hispana, sed Pontica: nam Hiberia pars Ponti est, ut
            ostendit Horatius dicens «herbasque quas Iolcos atque Hiberia mittit venenorum
            ferax».</p>
        </div2>

        
<div2 n="583"><head>[schol. 583]</head>

          <p> GENITOR QVEM MISERAT ARCENS ordo est ‘stabat Arcentis filius Arcens in armis
            egregiis’: nam non congruit ut huius filii praetermisso nomine, bis fiat patris
            commemoratio.</p>
        </div2>

        
<div2 n="584"><head>[schol. 584]</head>

          <p> SYMAETHIA CIRCVM FLVMINA Symaethos fluvius est Siciliae, haud longe ab urbe Catinensi,
            circa quem sunt Palici dei, quorum talis est fabula: Aetnam nympham, Iuppiter cum
            vitiasset et fecisset gravidam, timens Iunonem, secundum alios ipsam puellam terrae
            commendavit, et illic enixa est; secundum alios partum eius. Postea cum de terra
            erupissent duo pueri, Palici dicti sunt, quasi iterum venientes, nam <foreign xml:lang="grc">
              πάλιν ἵκειν</foreign> est iterum venire. Hi primo humanis hostiis
            placabantur, postea quibusdam sacris mitigati sunt et eorum inmutata sacrificia. Ideo
            ergo ‘placabilis ara’, quia mitigata sunt eorum numina.</p>
        </div2>

        
<div2 n="588"><head>[schol. 588]</head>

          <p> LIQVEFACTO TEMPORA P. D. plumbum enim iactum nimio rotatu et aeris calore dissolvitur:
            Statius «et arsuras caeli per inania glandes».</p>
        </div2>

        
<div2 n="589"><head>[schol. 589]</head>

          <p> PORRECTVM EXTENDIT HARENA intellegimus eum cecidisse trans murum. Dicendo autem
            ‘multa’ ostendit corporis proceritatem.</p>
        </div2>

        
<div2 n="593"><head>[schol. 593]</head>

          <p> MINOREM GERMANAM quia maior nympha fuerat, Iovis voluntate.</p>
        </div2>

        
<div2 n="595"><head>[schol. 595]</head>

          <p> DIGNA ATQVE INDIGNA RELATV ‘indigna’ id est turpia et obscena.</p>
        </div2>

        
<div2 n="596"><head>[schol. 596]</head>

          <p> NOVO REGNO aut nova regii generis adfinitate; aut quia etiam ipsi per regis filiam
            portio debebatur imperii.</p>
        </div2>

        
<div2 n="597"><head>[schol. 597]</head>

          <p> INGENTEM SESE C. F. non erat ingens, sed se esse clamitabat ingentem.</p>
        </div2>

        
<div2 n="598"><head>[schol. 598]</head>

          <p> ITERVM denuo: nam iam tertio obsidentur, et ‘iterum’ non nisi de duobus dicimus.</p>
        </div2>

        
<div2 n="599"><head>[schol. 599]</head>

          <p> BIS CAPTI PHRYGES semel ab Hercule, post a Graecis. MORTI PRAETENDERE MVROS emphasis
            est: ‘morti’ enim pro ‘bello’ posuit, sic supra «leti discrimina parva».</p>
        </div2>

        
<div2 n="600"><head>[schol. 600]</head>

          <p> NOSTRA CONVBIA aut quasi Turni cognatus loquitur, aut invidiose retorquet et vult
            causam omnium esse communem.</p>
        </div2>

        
<div2 n="602"><head>[schol. 602]</head>

          <p> NON HIC ATRIDAE exaggeratio vituperationis: nam non tantum se Troianis, sed etiam
            eorum victoribus praefert. FANDI FICTOR VLIXES aut fallax, aut logodaedalus, id est qui
            dolum celat sermonis ornatu.</p>
        </div2>

        
<div2 n="603"><head>[schol. 603]</head>

          <p> DVRVM A STIRPE GENVS Italiae disciplina et vita laudatur, quam et Cato in Originibus
            et Varro in Gente Populi Romani commemorat.</p>
        </div2>

        
<div2 n="604"><head>[schol. 604]</head>

          <p> GELV DVRAMVS ET VNDIS undis gelidis, et est hendiadyin, ut «hamis auroque trilicem»:
            nam nemo quod plus est prius dicit; si enim duo essent, ante aquam diceret, sic
            gelu.</p>
        </div2>

        
<div2 n="605"><head>[schol. 605]</head>

          <p> VENATV pro ‘venatui’, ut ‘curru’ pro ‘currui’. SILVASQVE FATIGANT ipsi fatigantur in
            silvis; aut pro feris ‘silvas’ posuit, in quibus sunt ferae.</p>
        </div2>

        
<div2 n="606"><head>[schol. 606]</head>

          <p> FLECTERE LVDVS EQVOS aliorum labor nostrae pueritiae ludus est.</p>
        </div2>

        
<div2 n="607"><head>[schol. 607]</head>

          <p> AT PATIENS OPERVM P. A. I. hoc et in Georgicis laudat: nam magnae virtutis est in
            nimio labore parvis esse contentum.</p>
        </div2>

        
<div2 n="608"><head>[schol. 608]</head>

          <p> TERRAM DOMAT bene bellico usus est verbo; et ne a re militari discederet, non dixit
            ‘terras colimus’, sed ‘domamus’, ac si diceret, cum hostes desunt, ‘terras ferro
            domamus’.</p>
        </div2>

        
<div2 n="609"><head>[schol. 609]</head>

          <p> IVVENCVM TERGA F. HASTA agriculturam sine officio belli non gerimus. Est autem
            cacosyntheton et homoeoteleuto.</p>
        </div2>

        
<div2 n="607"><head>[schol. 607]</head>

          <p> TARDA SENECTVS in aliis ‘sera senectus’.</p>
        </div2>

        
<div2 n="611"><head>[schol. 611]</head>

          <p> DEBILITAT VIRES ANIMI bene ‘animi’, quia non est ausus ‘corporis’ dicere: nec enim
            potest fieri, ut quamvis robustus senex vires habeat prioris aetatis et suae comparetur
            adulescentiae. Nunc ergo licet dicat fortes esse etiam senes, bona tamen usus est
            temperatione, ut diceret nihil animorum vigori derogare temporis vetustatem.</p>
        </div2>

        
<div2 n="614"><head>[schol. 614]</head>

          <p> VOBIS PICTA CROCO vituperatio Troianorum, in qua utitur argumentis, quae in rhetoricis
            commemorat Cicero, a gente, ab habitu, a gestu, <del>[ab animo]</del>. FVLGENTI MVRICE
            purpura. Hanc autem vitio et dedecori apud maiores fuisse constat: Iuvenalis «peregrina
            ignotaque nobis ad scelus atque nefas quaecumque est, purpura ducit».</p>
        </div2>

        
<div2 n="615"><head>[schol. 615]</head>

          <p> DESIDIAE CORDI vobis sunt. CHOREIS servavit hoc loco naturam syllabae, quam in sexto
            metri causa corripuit, ut «pars pedibus plaudunt choreas et carmina dicunt».</p>
        </div2>

        
<div2 n="616"><head>[schol. 616]</head>

          <p> ET TVNICAE MANICAS tunicae vestrae habent manicas, quod etiam Cicero vituperat, dicens
            «manicatis et talaribus tunicis»: nam colobiis utebantur antiqui. ET HABENT REDIMICVLA
            MITRAE illud dicturus fuerat, habetis in pilleis redimicula, quod convertit in
            vituperationem maiorem, dicens religatas habetis mitras: nam pillea virorum sunt, mitrae
            feminarum, quas calauticas dicunt. Mitra autem proprie Lydorum fuit, ut «Maeonia mentum
            mitra», quem habitum imitati sunt Troiani.</p>
        </div2>

        
<div2 n="617"><head>[schol. 617]</head>

          <p> O VERE PHRYGIAE ipsos vituperaverat Phryges, nunc ad maiorem iniuriam ‘Phrygias’ non
            ‘Phryges’ dicit. ALTA DINDYMA montes matris deum.</p>
        </div2>

        
<div2 n="618"><head>[schol. 618]</head>

          <p> BIFOREM DAT TIBIA CANTVM bisonum, inparem. Et servavit eis tibiarum suarum naturam.
            Nam tibiae aut Serranae dicuntur, quae sunt pares et aequales habent cavernas; aut
            Phrygiae, quae et inpares sunt et inaequales habent cavernas. Ergo ‘biforem’ dissonum,
            dissimilem; non enim sunt pari modulatione compositae: ut enim ait Varro «tibia Phrygia
            dextra unum foramen habet, sinistra duo, quorum unum acutum sonum habet, alterum
            gravem».</p>
        </div2>

        
<div2 n="619"><head>[schol. 619]</head>

          <p> BVXVSQVE VOCAT BERECYNTIA a monte Berecynto. Dicitur autem et ‘haec buxus’ et ‘hoc
            buxum’, ut «et torno rasile buxum», unde superfluo quidam arborem generis feminini esse
            volunt, cum hoc loco etiam de ligno generis feminini habeamus exemplum.</p>
        </div2>

        
<div2 n="620"><head>[schol. 620]</head>

          <p> ET CEDITE FERRO aut ferrum relinquite, et est iteratio; aut ‘caedite ferro’, id est
            cum viri non sitis, abscidite partem virorum.</p>
        </div2>

        
<div2 n="621"><head>[schol. 621]</head>

          <p> IACTANTEM de suorum gloria. DIRA CANENTEM ad iniuriam Troianorum.</p>
        </div2>

        
<div2 n="624"><head>[schol. 624]</head>

          <p> ANTE IOVEM SVPPLEX P. V. P. atqui Apollinem debuit invocare iaculaturus sagittas, sed
            dicimus ideo Iovem invocatum, quia omne initium Iovi debetur, ut «ab Iove principium
            Musae». Vnde nunc Ascanius non quid faciat, cogitat, sed quod primum: inde invocat
            Iovem.</p>
        </div2>

        
<div2 n="625"><head>[schol. 625]</head>

          <p> IVPPITER OMNIPOTENS hoc epitheton interdum ad gloriam numinis ponitur, interdum ad
            causam dicentis. Namque hoc loco dicendo ‘omnipotens’ ostendit eum etiam his qui per se
            minus valent, praestare posse virtutem.</p>
        </div2>

        
<div2 n="626"><head>[schol. 626]</head>

          <p> FERAM SOLLEMNIA DONA ‘feram’ de iuvenco non dicimus, sed ‘adducam’. Intellegimus ergo
            alia dona eum ferre promisisse: singulis enim numinibus certa sunt dona quae offeruntur,
            inde est «strueremque suis altaria donis», id est congruis.</p>
        </div2>

        
<div2 n="627"><head>[schol. 627]</head>

          <p> STATVAM ANTE ARAS aptam se daturum victimam ostendit; alibi «et ductus cornu stabit
            sacer hircus ad aram»: quotiens enim victima reluctabatur, ostendebat se inprobari;
            Lucanus «discussa fugit ab ara taurus». ‘Iuvencum’ autem secundum Romanas caerimonias
            dixit: nam Iovi de tauro non immolabatur, ut etiam in tertio diximus, nisi cum triumphi
            nomine suovetaurium fiebat, quod tamen ideo admissum est, quia non tantum Iovi, sed et
            aliis diis, qui bello praesunt, sacrificabatur. AVRATA FRONTE ita enim victimae ornari
            consueverant.</p>
        </div2>

        
<div2 n="628"><head>[schol. 628]</head>

          <p> CANDENTEM candidum: Iuvenalis «duc in Capitolia magnum cretatumque bovem». CAPVT CVM
            MATRE F. aequalem matri, nondum patri: Iuvenalis «quem iam pudet ubera matris ducere,
            qui vexat nascenti robora cornu».</p>
        </div2>

        
<div2 n="630"><head>[schol. 630]</head>

          <p> DE PARTE SERENA ut non causae sit, sed augurii.</p>
        </div2>

        
<div2 n="631"><head>[schol. 631]</head>

          <p> INTONVIT LAEVVM prosperum: ut enim etiam supra diximus, quae sinistra nobis videntur,
            intuentibus caelum, illic dextra sunt; non quod sinistra bona sunt, sed quod dextra
            caeli nobis sinistra sunt. SONAT VNA F. A. simul ut cognovit augurium.</p>
        </div2>

        
<div2 n="632"><head>[schol. 632]</head>

          <p> ET FVGIT melius ‘effugit’ legitur.</p>
        </div2>

        
<div2 n="633"><head>[schol. 633]</head>

          <p> PERQVE CAPVT REMVLI VENIT figmenta haec vulnerum plerumque non sine ratione ponunt
            poetae: nam modo hunc ideo in capite dicit esse percussum, quia eum supra vaniloquum
            introduxerat et superbum, quod vitio capitis evenit, Horatius «attollens vacuum plus
            nimio gloria verticem». Sic Homerus Thersiten a tergo vulneratum dicit usque ad
            praecordia, nam ait <foreign xml:lang="grc">μετάφρενα</foreign>, quia eum stultum
            induxerat. Item de Achille dicit <foreign xml:lang="grc">πόδας ὠκὺς Ἀχιλλεύς</foreign>,
            quem legimus in talo esse vulneratum.</p>
        </div2>

        
<div2 n="634"><head>[schol. 634]</head>

          <p> VIRTVTEM INLVDE ‘inludo tibi’ et ‘insulto tibi’ dicimus: nam ‘inludo te’ figuratum
            est, ut hoc loco, item ‘insulto te’; Sallustius «multos a pueritia bonos
            insultaverat».</p>
        </div2>

        
<div2 n="636"><head>[schol. 636]</head>

          <p> HOC TANTVM ASCANIVS et dixit et fecit.</p>
        </div2>

        
<div2 n="637"><head>[schol. 637]</head>

          <p> ANIMOSQVE AD S. T. aut suos, aut Ascanii, per favorem.</p>
        </div2>

        
<div2 n="640"><head>[schol. 640]</head>

          <p> NVBE SEDENS sicut solent numina: Iuno «nec tu me aeria solam nunc sede videres digna
            indigna pati».</p>
        </div2>

        
<div2 n="641"><head>[schol. 641]</head>

          <p> MACTE magis aucte, adfecte gloria. Et est sermo tractus a sacris: quotiens enim aut
            tus aut vinum super victimam fundebatur, dicebant «mactus est taurus vino vel ture», hoc
            est cumulata est hostia et magis aucta. NOVA VIRTVTE aut magna, ut «Pollio et ipse facit
            nova carmina»; aut re vera ‘nova’ quantum ad bellum.</p>
        </div2>

        
<div2 n="642"><head>[schol. 642]</head>

          <p> DIS GENITE propter Venerem. GENITVRE DEOS propter Iulium Caesarem et Augustum. IVRE
            merito.</p>
        </div2>

        
<div2 n="643"><head>[schol. 643]</head>

          <p> GENTE SVB ASSARACI sub gente Romana: Assaracus enim pater est Capyos, avus Anchisae.
            FATO VENTVRA magna: haec enim bella sunt gravia, quae fatali ratione contingunt, ut
            Troiana et Thebana.</p>
        </div2>

        
<div2 n="644"><head>[schol. 644]</head>

          <p> NEC TE TROIA CAPIT maioris meritis es, quam civitas in qua nunc es: Lucanus de Caesare
            «plus patria potuisse sua».</p>
        </div2>

        
<div2 n="645"><head>[schol. 645]</head>

          <p> SPIRANTES vitales, quibus spiramus et vivimus.</p>
        </div2>

        
<div2 n="646"><head>[schol. 646]</head>

          <p> PETIT notandum ‘petit’ sine insidiis dictum.</p>
        </div2>

        
<div2 n="648"><head>[schol. 648]</head>

          <p> FIDVSQVE AD LIMINA CVSTOS aedituus fuit, quod, ut supra diximus, in ingenti honore
            apud maiores fuit. Illic enim et epulabantur et deos colebant; census etiam omnis illic
            servabatur, quod et Plautus docet in Asinaria, in qua inducit Sauream, servum atriensem,
            in tota familia plurimum posse.</p>
        </div2>

        
<div2 n="651"><head>[schol. 651]</head>

          <p> SAEVA SONORIBVS ARMA strepitu terribilia.</p>
        </div2>

        
<div2 n="652"><head>[schol. 652]</head>

          <p> ARDENTEM desiderio dimicandi, unde «animosque ad sidera tollunt» melius Ascanii
            intellegimus, sicut Statius de Menoeceo «et laudibus implet honestis».</p>
        </div2>

        
<div2 n="653"><head>[schol. 653]</head>

          <p> AENIDE patronymicon hoc non venit ab eo quod est ‘hic Aeneas’: nam ‘hic Aeneades’ et
            ‘o Aeneade’ faceret.</p>
        </div2>

        
<div2 n="654"><head>[schol. 654]</head>

          <p> PRIMAM HANC TIBI MAGNVS APOLLO dicendo ‘primam hanc’ pollicetur et aliam. Concedere
            autem se ideo dixit, quia sagittarum deus est, et licet eum Iuppiter iuverit, Apollo
            tamen sibi suum officium vindicat, quod dicit se concessisse, quia non prohibuit. Ea
            enim quae ab aliis numinibus poscimus, tunc implentur, si non adversantur numina quorum
            propria sunt quae poscimus, unde et in quarto Iuno ait «adero et, tua si mihi certa
            voluntas», hoc est quod in me est, iungam eos: restat ut et tuum inpleri velis
            officium.</p>
        </div2>

        
<div2 n="655"><head>[schol. 655]</head>

          <p> PARIBVS NON INVIDET ARMIS pari gloriae: nam ut Apollo puer, occiso Pythone, ultus est
            matris iniuriam, sic Ascanius, occiso Numano, Troianorum castra iniuriasque defendit.
            ‘Paribus’ ergo ‘armis’, id est similibus, non peritia, sed genere victoriae.</p>
        </div2>

        
<div2 n="656"><head>[schol. 656]</head>

          <p> CETERA deinceps, et est adverbium. ORSVS modo locutus, alias coepit, quod magis est
            proprium, ut «sic Venus, et Veneris contra sic filius orsus».</p>
        </div2>

        
<div2 n="657"><head>[schol. 657]</head>

          <p> MEDIO SERMONE ideo ‘medio’, quia non respondit Ascanius.</p>
        </div2>

        
<div2 n="660"><head>[schol. 660]</head>

          <p> FVGA abscessu. PHARETRAMQVE F. S. SONANTEM quia dixit supra «et saeva sonoribus
            arma».</p>
        </div2>

        
<div2 n="661"><head>[schol. 661]</head>

          <p> DICTIS propter auditam orationem. NVMINE propter agnitum deum.</p>
        </div2>

        
<div2 n="665"><head>[schol. 665]</head>

          <p> INTENDVNT ACRES ARCVS pro ‘ipsi acres’: ut enim et in primo diximus, arcum unusquisque
            habet pro viribus suis. AMMENTAQVE TORQVENT pro ‘tela ammentis torquent’: nam ammentum
            est lorum, quo media hasta religatur et iacitur.</p>
        </div2>

        
<div2 n="667"><head>[schol. 667]</head>

          <p> FLICTV pro adflictu, id est ictu: nam detraxit more suo praepositionem.</p>
        </div2>

        
<div2 n="668"><head>[schol. 668]</head>

          <p> PLVVIALIBVS HAEDIS supra tauri cornua est signum, cui auriga nomen est: hunc cum tauro
            una clara stella coniungit. Retinet autem auriga stellas duas in manu, quae Haedi
            vocantur, quorum et ortus et occasus tempestates gravissimas facit. Oriuntur autem cum
            scorpio mense Octobri.</p>
        </div2>

        
<div2 n="670"><head>[schol. 670]</head>

          <p> IVPPITER aer, ut «manet sub Iove frigido venator» Horatius.</p>
        </div2>

        
<div2 n="674"><head>[schol. 674]</head>

          <p> MONTIBVS AEQVOS Idae, vel eius arboribus exaequandos.</p>
        </div2>

        
<div2 n="675"><head>[schol. 675]</head>

          <p> DVCIS IMPERIO COMMISSA scimus quod Mnestheo et aliis ducibus imperaverat Aeneas, ad
            petenda proficiscens auxilia, ne portas aperirent, ut «castra modo et tutos servarent
            aggere muros». Item legimus Mnesthea et Serestum ductores fuisse et rerum magistros, non
            Pandarum et Bitiam: unde apparet quia hunc locum male intellexit Donatus, dicens
            «commissam portam, id est creditam, Pandaro et Bitiae» qui duces non erant! Cornutus
            vere et melius sensit, dicens «portam quae “ducis imperio commissa” fuerat, hoc est
            clausa, eam aperuerunt. Commissura enim dicitur tabularum coniunctio, sicut Cicero in
            Fundaniana meminit». Ergo melius est ut commissam dicamus clausam, quam creditam Pandaro
            et Bitiae.</p>
        </div2>

        
<div2 n="677"><head>[schol. 677]</head>

          <p> PRO TVRRIBVS aut vice turrium, aut pro defensione.</p>
        </div2>

        
<div2 n="678"><head>[schol. 678]</head>

          <p> ARMATI FERRO aut bene instructi armis, aut, ut Asper dicit, «ferrea corda habentes, id
            est dura et cruenta cogitantes»: ut Ennium sit secutus qui ait «succincti corda
            machaeris».</p>
        </div2>

        
<div2 n="679"><head>[schol. 679]</head>

          <p> LIQVETIA FLVMINA iuxta Padum et Athesin, Venetiae flumina, est etiam fluvius
            Liquetius, quem nunc commemorat. Ergo ‘Liquetia’ proprium est nomen, non epitheton, ne
            incipiamus a generalitate ad speciem reverti; quod vitiosum est, ut si dicas ‘circa
            flumina nascuntur arbores’, et sic inferas ‘circa Tiberim vel Anienem’: sufficit dixisse
            ‘circa flumina’ generaliter. Vnde apparet quia ‘Liquetia’ legendum est, non
            ‘liquentia’.</p>
        </div2>

        
<div2 n="681"><head>[schol. 681]</head>

          <p> INTONSAQVE CAELO A. C. hoc ad supra dictas cristas refertur. GEMINAE QVERCVS non quia
            tantum duae nascuntur, sed ad istorum similitudinem respexit, id est quando similes
            elevantur quercus.</p>
        </div2>

        
<div2 n="684"><head>[schol. 684]</head>

          <p> PVLCHER AQVICVLVS ARMIS ut ‘pulcher vestibus’, sic ‘pulcher armis’, hoc est per arma:
            quod erat armorum retulit ad personam.</p>
        </div2>

        
<div2 n="685"><head>[schol. 685]</head>

          <p> PRAECEPS ANIMI figurate genetivo iunxit: nam dicimus ‘praeceps furore’.</p>
        </div2>

        
<div2 n="686"><head>[schol. 686]</head>

          <p> AGMINIBVS TOTIS deest ‘ab’: et significat eos primo fugatos esse, mox occisos; aut
            certe aliquos fugatos, aliquos interemptos.</p>
        </div2>

        
<div2 n="688"><head>[schol. 688]</head>

          <p> ANIMIS DISCORDIBVS hostilibus, scilicet Troianorum, qui a Rutulis discordabant.</p>
        </div2>

        
<div2 n="695"><head>[schol. 695]</head>

          <p> FRATRESQVE S. quos supra dixit portam tenere.</p>
        </div2>

        
<div2 n="696"><head>[schol. 696]</head>

          <p> SE PRIMVS AGEBAT ‘se agebat’, hoc est ‘incedebat’, ut «sese Palinurus agebat». Tractus
            autem sermo est a ratione physica: nam agitur corpus animi iudicio, unde Terentius «quo
            te agis?».</p>
        </div2>

        
<div2 n="697"><head>[schol. 697]</head>

          <p> SARPEDONIS ALTI id est nobilis.</p>
        </div2>

        
<div2 n="698"><head>[schol. 698]</head>

          <p> ITALA CORNVS telum de Itala cornu factum.</p>
        </div2>

        
<div2 n="699"><head>[schol. 699]</head>

          <p> STOMACHO Graecus sermo est.</p>
        </div2>

        
<div2 n="700"><head>[schol. 700]</head>

          <p> SPECVS VVLNERIS poetica exaggeratio.</p>
        </div2>

        
<div2 n="702"><head>[schol. 702]</head>

          <p> ERYMANTA MANV ‘manu’ id est gladio comminus ferit: nam illi de quibus superius dixit,
            manu occisi sunt, sed misso iaculo. Ergo ad differentiam teli iacti accipe ‘manu’, id
            est gladio.</p>
        </div2>

        
<div2 n="703"><head>[schol. 703]</head>

          <p> ARDENTEM OCVLIS ANIMISQVE F. et gestu corporis et mente commotum.</p>
        </div2>

        
<div2 n="704"><head>[schol. 704]</head>

          <p> VITAM DEDISSET pro ‘reddidisset’.</p>
        </div2>

        
<div2 n="705"><head>[schol. 705]</head>

          <p> FALARICA VENIT de hoc telo legitur quia est ingens, torno factum, habens ferrum
            cubitale, supra quod est veluti quaedam sphera cuius pondus etiam plumbo augetur.
            Dicitur etiam ignem habere adfixum. Hoc autem telo pugnatur de turribus, quas falas dici
            manifestum est: Iuvenalis «consulit ante falas delphinorumque columnas». Ergo a falis
            dicta est falarica, sicut a muro muralis. Sane falaricam Lucanus dixit nervis mitti
            tortilibus et quadam machina, ut «hunc aut tortilibus vibrata falarica nervis obruat»
            Vergilius vero ait Turnum manu iaculari potuisse: unde apparet aut a Lucano ad auxesin
            illius qui occidendus fuerat esse dictum, aut a Vergilio ad laudem Turni, qui talem
            hastam manu iaculatus est.</p>
        </div2>

        
<div2 n="706"><head>[schol. 706]</head>

          <p> FVLMINIS ACTA MODO amat tela cum impetu venientia fulminibus comparare. TAVREA TERGA
            usurpavit pro ‘taurina’, alibi «taurinis follibus»: unde, sicut et Plinius dicit,
            derivationes firmas non habent regulas, sed exeunt prout auctoribus placet. Bene autem
            per transitum eius arma descripsit.</p>
        </div2>

        
<div2 n="707"><head>[schol. 707]</head>

          <p> DVPLICI SQVAMA ET AVRO id est duplicibus squamis aureis. Squamae autem sunt loricarum
            catenae in modum squamae compositae. Sane squama et splendorem significat, si a piscibus
            veniat, et sordes, si a squalore; sed in Vergilio splendorem ubique significat.</p>
        </div2>

        
<div2 n="709"><head>[schol. 709]</head>

          <p> ET CLIPEVM SVPER INTONAT INGENS aut ipse ingens super clipeum intonat, aut ingens
            clipeum supra ipsum tonat: nam lectum est etiam ‘hoc clipeum’, ut probat Caper, quod
            magis debemus accipere; nam Homerum imitatus est qui ait <foreign xml:lang="grc">ἀράβησε
              δὲ τεύχε᾿ ἐπ᾿ αὐτῷ</foreign>.</p>
        </div2>

        
<div2 n="710"><head>[schol. 710]</head>

          <p> EVBOICO BAIARVM LITORE bene ‘Baiarum’ addidit, ne Euboeam insulam intellegeremus, unde
            Chalcidenses venerunt, qui condiderunt Cumas, quae sunt Bais vicinae.</p>
        </div2>

        
<div2 n="712"><head>[schol. 712]</head>

          <p> RVINAM PRONA TRAHIT ita enim exaedificatur.</p>
        </div2>

        
<div2 n="715"><head>[schol. 715]</head>

          <p> PROCHYTA ALTA TREMIT atqui haec insula plana est, sed epitheton de praeterito traxit;
            nam, ut dicit Plinius in naturali historia, Inarimes mons fuit qui terrae motu de ea
            fusus alteram insulam fecit, quae Prochyta ab effusione dicta est. Fundere enim est
              <foreign xml:lang="grc">ἐκχέειν</foreign>. ‘Prochyta’ ergo ‘alta’ quondam scilicet.
            DVRVMQVE CVBILE mortiferum, ad poenam statutum.</p>
        </div2>

        
<div2 n="718"><head>[schol. 718]</head>

          <p> STIMVLOS ACRES saeviendi scilicet: nam sunt et timoris et libidinis stimuli. Notanda
            quoque prooeconomia, quae id agit ut verisimile sit, Turnum victorem evasisse de
            castris.</p>
        </div2>

        
<div2 n="720"><head>[schol. 720]</head>

          <p> VNDIQVE CONVENIVNT illi sine dubio, quibus Mars iniecit audaciam, inventa oportunitate
            inruperunt castra Troiana.</p>
        </div2>

        
<div2 n="726"><head>[schol. 726]</head>

          <p> DVRO IN CERTAMINE LIQVIT sine spe evadendi.</p>
        </div2>

        
<div2 n="727"><head>[schol. 727]</head>

          <p> AST ALIOS SECVM INCLVDIT Statius «par operis iactura lucro, namque hoste recepto
            exclusere suos».</p>
        </div2>

        
<div2 n="728"><head>[schol. 728]</head>

          <p> DEMENS hoc ex affectione sua posuit Poeta: alibi «cava dum personat aequora concha,
            demens, et c. v. in c. d.».</p>
        </div2>

        
<div2 n="729"><head>[schol. 729]</head>

          <p> VLTRO insuper.</p>
        </div2>

        
<div2 n="737"><head>[schol. 737]</head>

          <p> DOTALIS REGIA AMATAE tibi data per dotem. Et bene ‘Amatae’, quae illum sola generum
            esse cupiebat. Notandum sane quia id agit, ut ostendat se non per inprudentiam Turnum
            inclusisse, sed illum per temeritatem sibi minime profutura castra penetrasse.</p>
        </div2>

        
<div2 n="740"><head>[schol. 740]</head>

          <p> OLLI SVBRIDENS magnam confidentiam virtutis ostendit.</p>
        </div2>

        
<div2 n="742"><head>[schol. 742]</head>

          <p> PRIAMO NARRABIS ACHILLEM propter illud Sibyllae «alius Latio iam partus Achilles». Et
            dictum est, ut illud «degeneremque Neoptolemum narrare memento».</p>
        </div2>

        
<div2 n="743"><head>[schol. 743]</head>

          <p> RVDEM NODIS non levem, nec pulchram, sed fortem. CORTICE CRVDO viridi: nam hastae
            plerumque torrentur.</p>
        </div2>

        
<div2 n="745"><head>[schol. 745]</head>

          <p> VVLNVS SATVRNIA IVNO D. V. plerique, sed non idonei commentatores, dicunt hoc loco
            occisum Turnum, sed causa oeconomiae gloriam a Poeta Aeneae esse servatam, quod falsum
            est: nam si veritatem historiae requiras, primo proelio interemptus Latinus est; inde
            ubi Turnus Aenean vidit superiorem, Mezentii imploravit auxilium, secundo proelio Turnus
            occisus est, et nihilo minus Aeneas postea non comparuit; tertio proelio Mezentium
            occidit Ascanius. Hoc Livius dicit et Cato in originibus.</p>
        </div2>

        
<div2 n="747"><head>[schol. 747]</head>

          <p> TELVM hoc loco ‘telum’ gladium dixit a longitudine: unde et mustela dicitur, quasi mus
            longus. Telum autem posuisse pro gladio illud significat, quod infert paulo post
            «consurgit in ensem».</p>
        </div2>

        
<div2 n="748"><head>[schol. 748]</head>

          <p> IS talis, par, similis.</p>
        </div2>

        
<div2 n="749"><head>[schol. 749]</head>

          <p> ALTE CONSVRGIT IN ENSEM genus feriendi Gallicanum: Sallustius «regressi ad faciliores
            ictus locos quaerebant».</p>
        </div2>

        
<div2 n="759"><head>[schol. 759]</head>

          <p> BELLO GENTIQVE FVISSET duo dicit: et bellum finiri potuit omnibus interemptis, et gens
            penitus fuisset extincta occiso Ascanio, a quo Romani ducunt originem. Ideo ‘bello
            gentique’ dixit, quia plerumque bellum finitur gente superstite, ut in bello Troiano
            contigit.</p>
        </div2>

        
<div2 n="760"><head>[schol. 760]</head>

          <p> CAEDISQVE INSANA CVPIDO excusat Turnum, cur non a porta fugatis Troianis, penitus
            deleta sint castra.</p>
        </div2>

        
<div2 n="762"><head>[schol. 762]</head>

          <p> PRINCIPIO intra castra, post Troianorum fugam. SVCCISO POPLITE GYGEN EXCIPIT ordo est:
            excipit et succidit poplitem: nam ante fuit ut eum circumveniret insidiis. ‘Poples’
            autem ‘po’ correpta est, sicut in Sereno legitur, sed producitur positione.</p>
        </div2>

        
<div2 n="763"><head>[schol. 763]</head>

          <p> HINC nec loci est, nec temporis, sed ordinis; id est ‘deinde’. RAPTAS autem de
            hostilibus cadaveribus: nam quod dicit Donatus «ab armigero», non procedit; nec enim
            lectum est.</p>
        </div2>

        
<div2 n="764"><head>[schol. 764]</head>

          <p> IVNO VIRES ANIMVMQVE MINISTRAT ne sit incongruum unum tot occidisse, dat Iunonis
            auxilium: Horatius in arte poetica «nec deus intersit, nisi dignus vindice nodus
            inciderit».</p>
        </div2>

        
<div2 n="767"><head>[schol. 767]</head>

          <p> ALCANDRVMQVE H. N. P. Homeri versus, tantum coniunctione mutata, unde apparet non ad
            historiam, sed ad ornatum poematis haec nomina pertinere.</p>
        </div2>

        
<div2 n="768"><head>[schol. 768]</head>

          <p> TENDENTEM CONTRA in se facientem impetum.</p>
        </div2>

        
<div2 n="771"><head>[schol. 771]</head>

          <p> CVM GALEA LONGE IACVIT CAPVT ad exprimendam celeritatem praeterito usus est tempore.
            Potuisse autem caput cum galea longe iaci, praemissa loci altitudo significat: ergo eum
            comminus percussum intellegamus, sed tantam vim ictus fuisse, ut longe caput
            excuteret.</p>
        </div2>

        
<div2 n="772"><head>[schol. 772]</head>

          <p> FELICIVS peritius: nam in ungendis telis non est felicitas, sed peritia. Sane nec
            ‘ungo’ nec ‘ungentum’ u recipit, excepto uno nomine, ut ‘unguen’; unde est «et pingues
            unguine ceras». </p>
        </div2>

        
<div2 n="773"><head>[schol. 773]</head>

          <p> FERRVMQVE ARMARE V. speciose dictum ‘armabat ferrum’, quo nos armare consuevimus.</p>
        </div2>

        
<div2 n="774"><head>[schol. 774]</head>

          <p> AMICVM CRETHEA MVSIS poetam lyricum. Et tale est schema per repetitionem, ut «sequitur
            pulcherrimus Astur, Astur equo fidens».</p>
        </div2>

        
<div2 n="776"><head>[schol. 776]</head>

          <p> NVMEROSQVE INTENDERE NERVIS rhythmos facere intentione nervorum: nam numeri sunt
            rhythmi, ut «numeros memini, si verba tenerem». Hoc ergo dicit: secundum chordas verba
            componebat.</p>
        </div2>

        
<div2 n="778"><head>[schol. 778]</head>

          <p> AVDITA CAEDE SVORVM servat <foreign xml:lang="grc">τὸ πρέπον</foreign>, ne
            praesentibus ducibus Turnus tot strages fecisse videatur.</p>
        </div2>

        
<div2 n="781"><head>[schol. 781]</head>

          <p> QVO DEINDE FVGAM aut vacat ‘deinde’, ut ‘tandem’, ‘gentium’, ‘locorum’; aut
            intellegimus mente eum tractasse quod de campis milites solent ad castra confugere, et
            sic dixisse ‘quo deinde?’. Scilicet, de castris quo fugietis ulterius? Et hoc est
            melius. Vnde et sequitur «quos alios muros». Et sic est dictum post cogitationem «quo
            deinde?». Sicut Terentius dixit «quid igitur faciam?».</p>
        </div2>

        
<div2 n="783"><head>[schol. 783]</head>

          <p> VNVS HOMO ac si diceret ‘mortalis’. Et bona attenuatio, cum supra dixerit «Rutulum in
            medio non agmine r.».</p>
        </div2>

        
<div2 n="786"><head>[schol. 786]</head>

          <p> INFELICIS PATRIAE Troiae, in qua nunc sunt. VETERVMQVE DEORVM Penates significat, quos
            semper coluere Troiani.</p>
        </div2>

        
<div2 n="787"><head>[schol. 787]</head>

          <p> MISERETQVE PVDETQVE sic Pallas «nunc prece, nunc dictis virtutem accendit amaris».</p>
        </div2>

        
<div2 n="792"><head>[schol. 792]</head>

          <p> CEV SAEVVM TVRBA LEONEM sensus hic est: haud aliter Turnus recedens petebat fluvium,
            ac solet leo, pressus multitudine, nec terga praebere propter iram et pudorem, nec
            posse, licet cupiat, in venantes impetum facere.</p>
        </div2>

        
<div2 n="802"><head>[schol. 802]</head>

          <p> NEC CONTRA VIRES AVDET S. I. S. atqui favente numine debuit etiam contra multitudinem
            posse, sed hoc Iuppiter vetuit.</p>
        </div2>

        
<div2 n="804"><head>[schol. 804]</head>

          <p> HAVD MOLLIA IVSSA FERENTEM melius quam Homerus hunc locum exsecutus est: salvo enim
            sensu vitavit et fabulosa et vilia; nam ille ipsas minas exsequitur.</p>
        </div2>

        
<div2 n="806"><head>[schol. 806]</head>

          <p> ERGO quia numinis est desertus auxilio.</p>
        </div2>

        
<div2 n="807"><head>[schol. 807]</head>

          <p> TELIS OBRVITVR Lucanus eundem sensum per declamationem «telorum nimbo peritura et
            pondere ferri».</p>
        </div2>

        
<div2 n="810"><head>[schol. 810]</head>

          <p> VMBO id est scutum, nam a parte totum significat.</p>
        </div2>

        
<div2 n="813"><head>[schol. 813]</head>

          <p> ET PICEVM NEC R. P. F. A. ordo est ‘sudor piceum flumen agit’, hoc est sordidum, quia
            sine respiratione pugnabat.</p>
        </div2>

        
<div2 n="815"><head>[schol. 815]</head>

          <p> TVM DEMVM postquam se aliter evadere posse non vidit. OMNIBVS ARMIS ‘cum’ minus
            est.</p>
        </div2>

        
<div2 n="816"><head>[schol. 816]</head>

          <p> ILLE SVO CVM G. F. hysterologia est cum ille eum excepit: non enim procedit ‘cum suo
            gurgite’, quasi posset fieri, ut eum Tiberis sine suis fluentis exciperet. Sane quaerunt
            multi cum Tiberis Aeneae faveat, cur liberaverit Turnum; sed solvitur ista ratione: nam
            ob hoc Turnum esse liberatum, ut maior Aeneae gloria servaretur.</p>
        </div2>

      </div1>

      
<div1 id="X" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER DECIMVS›</head>

        
<div2 n="1"><head>[schol. 1]</head>

          <p> PANDITVR INTEREA DOMVS OMNIPOTENTIS OLYMPI secundum poeticum morem hoc dicit ‘factus
            est dies’, quia poetae dicunt matutino tempore aperiri caelum, noctu vero claudi - unde
            est illud «ante diem clauso conponet Vesper Olympo» - nam et paulo post descripturus est
            noctem, ut «iamque dies caelo concesserat», ut intellegamus alium diem esse consumptum,
            et nunc eum more solito noctis praetermisisse descriptionem. Quamquam ‘panditur caelum’
            etiam simpliciter possimus accipere, quovis tempore, scilicet ad numina convocanda: quod
            et melius est, quia ait ‘interea’, id est dum haec geruntur: nam ‘interea’ particula
            praeterita negotia coniungit futuris.</p>
        </div2>

        
<div2 n="3"><head>[schol. 3]</head>

          <p> SIDEREAM IN SEDEM in astriferum circulum: non enim omnes circuli astriferi sunt, sed
            solus superior. TERRAS VNDE ARDVVS OMNES ut «et iam finis erat, cum Iuppiter aethere
            summo despiciens mare velivolum».</p>
        </div2>

        
<div2 n="4"><head>[schol. 4]</head>

          <p> CASTRAQVE DARDANIDVM SPECTAT post generalitatem intulit speciem; consequens enim est,
            ut omnes terras videns, cernat etiam castra Troiana.</p>
        </div2>

        
<div2 n="5"><head>[schol. 5]</head>

          <p> BIPATENTIBVS physice dixit: nam caelum patet ab ortu et occasu. Est autem sermo
            Ennianus, tractus ab ostiis, quae ex utraque parte aperiuntur: unde et modo
            ‘bipatentibus’ apertis intelligimus.</p>
        </div2>

        
<div2 n="6"><head>[schol. 6]</head>

          <p> CAELICOLAE MAGNI orationis istius intentio hoc agit, ut ab odiis Troianorum Iuno
            revocetur. QVIANAM cur: Ennianus sermo est.</p>
        </div2>

        
<div2 n="7"><head>[schol. 7]</head>

          <p> VERSA RETRO mutata, ut «quae te genitor sententia vertit?». CERTATIS aut contra vos,
            aut contra meam sententiam.</p>
        </div2>

        
<div2 n="8"><head>[schol. 8]</head>

          <p> ABNVERAM BELLO ITALIAM CONCVRRERE TEVCRIS id est prohibueram Italiam contra Troianos
            bella suscipere. Atqui dixit in primo «bellum ingens geret Italia». Quod ita solvitur:
            aut quia cum uno deo vel dea aliter loquitur - unde est in primo «hac tibi, fabor enim,
            quando haec te cura remordet» -, aliter vero cum omnibus diis utilitatis causa propter
            removendam eorum contentionem et dissensionem: aut certe quia ait in primo «ternaque
            transierint Rutulis hiberna subactis». Illic enim dixit Aenean in Italia contra Rutulos
            tantum esse pugnaturum, nunc autem omnis est Italia in bella commota Iunonis instinctu,
            quod et Allecto promisit, ut «finitimas in bella feram rumoribus urbes», et Iuno
            pollicita est se magis esse facturam, ut «ego, siqua super fortuna laborum est, ipsa
            regam». ‘Abnueram’ prohibueram, ut contra ‘adnuit’ promittit et consentit
            significat.</p>
        </div2>

        
<div2 n="9"><head>[schol. 9]</head>

          <p> QVAE CONTRA VETITVM DISCORDIA prohibitionem meam. Et sic dixit ‘vetitum’, ut ‘aequum’,
            unde est «et servantissimus aequi». Sane sub comminatione omnium deorum maxime solam
            tangit Iunonem, cuius odia insequebantur hoc etiam bello Troianos: quod etiam sequentes
            Iovis allocutiones manifestius indicant.</p>
        </div2>

        
<div2 n="10"><head>[schol. 10]</head>

          <p> FERRVMQVE LACESSERE pro ‘ferro se lacessere’.</p>
        </div2>

        
<div2 n="11"><head>[schol. 11]</head>

          <p> NE ARCESSITE, TEMPVS nolite bellorum tempora praeoccupare. Et bene satis facit uxori
            cum prohibitione. Significat autem bellum Punicum secundum, quo Hannibal ingressus
            Italiam apud Cannas, vicum Apuliae, omnem populi Romani delevit exercitum.</p>
        </div2>

        
<div2 n="12"><head>[schol. 12]</head>

          <p> OLIM quandoque.</p>
        </div2>

        
<div2 n="13"><head>[schol. 13]</head>

          <p> ALPES IMMITTET APERTAS emphasis est; non enim dixit ‘per Alpes inmittet exercitum’;
            sed ‘ipsas Alpes’, quas patefecit non sibi tantum sed omnibus gentibus, quae secundum
            Catonem et Livium muri vice tuebantur Italiam: quas Hannibal post bella Hispaniae, quae
            XVII annis confecit, aceto rupit: Iuvenalis «et montem rupit aceto». Denique loca ipsa
            quae rupit, Poeninae Alpes vocantur.</p>
        </div2>

        
<div2 n="14"><head>[schol. 14]</head>

          <p> RES RAPVISSE LICEBIT clarigationem exercere, hoc est per fetiales bellum indicere: nam
            Ancus Marcius cum videret populum Romanum, ardentem amore bellorum, et plerumque inferre
            bella gentibus nulla iusta extante ratione, et exinde pericula procreari, misit ad
            gentem Aequiculanam et accepit iura fetialia, per quae bellum indicebatur hoc modo,
            sicut etiam de Albanis retulit Livius. Nam siquando homines vel animalia ab aliqua gente
            rapta essent populo Romano, cum fetialibus, id est sacerdotibus qui faciendis praesunt
            foederibus, proficiscebatur etiam pater patratus et ante fines stans clara voce dicebat
            belli causam, et nolentibus res raptas restituere vel auctores iniuriae tradere,
            iaciebat hastam, quae res erat pugnae principium, et iam sic licebat more belli res
            rapere. Clarigatio autem dicta est aut a clara voce, qua utebatur pater patratus, aut a
              <foreign xml:lang="grc">κλήρῳ</foreign>, hoc est sorte: nam per bellicam sortem
            invadebant agros hostium: unde et <foreign xml:lang="grc">κληρονόμοι</foreign> dicuntur
            Graece qui iure sortiuntur bona defuncti.</p>
        </div2>

        
<div2 n="15"><head>[schol. 15]</head>

          <p> PLACITVM mihi scilicet.</p>
        </div2>

        
<div2 n="16"><head>[schol. 16]</head>

          <p> IVPPITER HAEC PAVCIS habet personarum considerationem, ut superioribus personis det
            breviloquium, e contra inferiori potestati prolixam orationem, unde ait de Venere ‘at
            non Venus aurea contra pauca refert’. Item Dido quasi regina paucis locuta est, ut «tum
            breviter Dido».</p>
        </div2>

        
<div2 n="18"><head>[schol. 18]</head>

          <p> O PATER O HOMINVM et Titianus et Calvus, qui themata omnia de Vergilio elicuerunt et
            deformarunt ad dicendi usum, in exemplo controversiarum has duas posuerunt adlocutiones,
            dicentes Venerem agere statu absolutivo, cum dicit Iunoni ‘causa fuisti periculorum his
            quibus Italiam fata concesserant’; Iunonem vero niti statu relativo, per quem ostendit
            Troianos non sua causa laborare, sed Veneris. O PATER generaliter ‘pater’ accipe, non
            tantum Veneris: nam supra ait ‘divum pater atque hominum rex’. Et bene in principiis
            favorem sibi arte conciliat. HOMINVM DIVVMQVE AETERNA POTESTAS hunc locum Probus quadri;
            sed dicit unam rem secundum physicos, alteram secundum mathematicos. Nam divum potestas
            est, quia ipse est aether, qui elementorum possidet principatum; hominum vero ideo, quia
            bona Iovis inradiatio honores hominibus tribuit. ‘Aeterna’ autem ‘potestas’ adiecit
            propter aliorum numinum discretionem: nam legimus et Apollinem deposuisse divinam
            potestatem, et Herculem vel Liberum patrem non semper deos fuisse.</p>
        </div2>

        
<div2 n="19"><head>[schol. 19]</head>

          <p> NAMQVE ALIVD QVID SIT ac si diceret, cum paene omnes dii in favorem Iunonis
            concesserint: ‘namque’ enim coniunctio ostendit eam hanc habuisse cogitationem. IM-
            PLORARE implorare est auxilium cum miseratione deposcere, qua ratione bene dicimus
            ‘imploro te ut misero feras auxilium’; contra ‘imploro te ad diem festum’ non
            procedit.</p>
        </div2>

        
<div2 n="20"><head>[schol. 20]</head>

          <p> CERNIS ad augendam invidiam ait ‘cernis’, ac si diceret, non est opus narratione, cum
            Troianorum miserias ipse conspicias. INSVLTENT RVTVLI propter illud «interea Rutuli
            portis circum omnibus instant». Insultare autem est inimicis irridere per cavillationem,
            exultare vero gloriari et laetum esse.</p>
        </div2>

        
<div2 n="21"><head>[schol. 21]</head>

          <p> PER MEDIOS suos scilicet. INSIGNIS EQVIS propter illud «viginti lectis equitum
            comitatus»: nam castra non eques irruperat. SECVNDO MARTE ad illud respicit «hic Mars
            armipotens animum viresque Latinis addidit».</p>
        </div2>

        
<div2 n="22"><head>[schol. 22]</head>

          <p> RVAT inruat. CLAVSA MOENIA magna invidia: scimus enim ultimum esse praesidium in
            castra confugere et hostilem impetum plerumque differre, sicut factum est in bello
            Troiano. Modo ergo dicit ademptam esse etiam hanc aram misericordiae, siquidem intra
            muros hostis insultat.</p>
        </div2>

        
<div2 n="23"><head>[schol. 23]</head>

          <p> QVIN quinetiam. IPSIS in ipsis. ‘Aggeribus’ autem munitionibus, sed abusive. Et in
            muris ideo, quia supra dixit «ignaros deinde in muris Martemque cientes».</p>
        </div2>

        
<div2 n="24"><head>[schol. 24]</head>

          <p> AGGERIBVS agger proprie dicitur terra illa quae vallo facto propius ponitur, sed
            abusive et muros et munimenta omnia aggerem dicimus, sicut modo ‘aggeribus moerorum’ pro
            munimentis. MOERORVM pro ‘murorum’ antique: nam veteres pleraque eorum quae nos per ‘u’
            dicimus, per ‘oe’ diphthongon pronuntiabant. Hinc est ‘moerorum’ pro ‘murorum’ et e
            contra ‘punio’ pro ‘poenio’, quod verbum a poena venit, hinc est et «Punica regna
            vides», cum Poenos ubique legerimus. Hoc autem facit orthographia Graeca: nam quam nos
            ‘u’ habemus, illi diphthongon habent ‘<foreign xml:lang="grc">ου</foreign>’: et ideo
            putarunt posse pro hac littera, licet non eandem, diphthongon poni. INVNDANT implent et
            inundare faciunt.</p>
        </div2>

        
<div2 n="25"><head>[schol. 25]</head>

          <p> LEVARI OBSIDIONE SINES liberari: et oblique per Iovem invidiam commovet Iunoni.</p>
        </div2>

        
<div2 n="28"><head>[schol. 28]</head>

          <p> AETOLIS SVRGIT AB ARPIS atqui non est venturus: unde accipiamus Venerem non quasi deam
            loqui, sed quasi unam de Troianis - ut in primo «unius ob iram prodimur», item «caeli
            quibus adnuis arcem» -, ne futura ignorare videatur. ‘Aetolis’ autem ‘Arpis’ sic dixit,
            ut Cumas Euboicas: nam de Aetolia Diomedes venit, qui Arpos in Apulia collocavit.</p>
        </div2>

        
<div2 n="29"><head>[schol. 29]</head>

          <p> MEA VVLNERA RESTANT ut possim iterum vulnerari.</p>
        </div2>

        
<div2 n="30"><head>[schol. 30]</head>

          <p> DEMOROR expecto, sustineo.</p>
        </div2>

        
<div2 n="31"><head>[schol. 31]</head>

          <p> SI SINE PACE TVA si sine tua benevolentia, ut «orantes pacem», «veniamque precantes»,
            item «exorat pacem divum»: ergo ‘pace’ benevolentia, suffragio. Dicendo autem, si ad
            Italiam sine deorum voluntate venerunt, dent poenas, ostendit statum esse absolutum.
            INVITO NVMINE TROES syllepsis per genus est.</p>
        </div2>

        
<div2 n="32"><head>[schol. 32]</head>

          <p> LVANT PECCATA ‘luant’ id est absolvant. Dicimus autem et ‘luo poenam’ et ‘luo
            peccatum’; nam peccatum solvitur poena. Qui enim crimine tenetur obnoxius, poena eum a
            pristina liberat obligatione. Contra ‘luo poenam’ si dixeris, non procedit qua re poena
            solvatur: tamen auctoritas licenter ista confundit more, quo solet poni vel a sequenti
            quod praecedit, vel a praecedenti quod sequitur.</p>
        </div2>

        
<div2 n="33"><head>[schol. 33]</head>

          <p> NEQVE ILLOS IVVERIS AVXILIO concessivus est iste modus secundum Probum; namque in
            artibus non invenitur. Fit autem quotiens taedio contentionis quasi videmur concedere
            quod tamen nolumus fieri: nam id agit Venus hoc loco, ut Iuppiter magis praestet
            auxilium. RESPONSA SECVTI hoc est si non solum prohibiti non sunt, sed eis etiam
            concessum est.</p>
        </div2>

        
<div2 n="34"><head>[schol. 34]</head>

          <p> SVPERI ut Apollo. MANES ut Creusa et Anchises. QVISQVAM verecunde: quia apud maritum
            contra uxorem agit.</p>
        </div2>

        
<div2 n="36"><head>[schol. 36]</head>

          <p> EXVSTAS ERYCINO IN LITORE CLASSES <foreign xml:lang="grc">ἀντικατηγορίαν</foreign>
            argumentum est, utrum habeat voluntatem nocendi quae nocuit. ‘Erycino’ autem in ‘litore’
            secundum opinionem suam dixit; nam alii apud Caietam dicunt exusta navigia, unde et
            Caieta dicta est.</p>
        </div2>

        
<div2 n="38"><head>[schol. 38]</head>

          <p> ACTAM NVBIBVS IRIM inpulsam, scilicet ut persuaderet matribus incendium navium: ut
            secundum artem rhetoricam rem unam in duas diviserit: nam per Irim naves exustae sunt.
            Sed melius est, ut non sit iteratio, ad Turnum missam intellegere: nec nos moveat ordo
            conversus, solent enim graviora in principiis et in fine secundum artem rhetoricam poni.
            NVBIBVS per nubes.</p>
        </div2>

        
<div2 n="40"><head>[schol. 40]</head>

          <p> SORS RERVM id est regnum: nam per sortem inter se fratres mundi regna diviserunt, quae
            Iuno praeter inferos in Troianorum perniciem moverat. SVPERIS INMISSA ac si diceret, non
            iam Troianis, sed diis. Respexit autem ad illud «et caeli convexa per auras».</p>
        </div2>

        
<div2 n="41"><head>[schol. 41]</head>

          <p> BACCHATA PER VRBES per urbes furuit: et bene ‘bacchata per urbes’, quia per
            simulationem sacrorum Liberi patris matres egerat in furorem.</p>
        </div2>

        
<div2 n="42"><head>[schol. 42]</head>

          <p> SVPER IMPERIO de imperio, ut «multa super Priamo rogitans». Est autem verecunda
            petitio et obliqua, per quam magna Iovi invidia commovetur. SPERAVIMVS ISTA absolute
            dixit.</p>
        </div2>

        
<div2 n="44"><head>[schol. 44]</head>

          <p> CONIVNX DVRA hic distinguendum, ne incipiant esse duo epitheta ‘dura fumantia
            excidia’: quod contra artem fit, nulla interposita coniunctione. NVLLA autem regio
            invidiose dixit, ut supra «cunctus ob Italiam terrarum clauditur orbis», cum a sola
            arceantur Italia.</p>
        </div2>

        
<div2 n="45"><head>[schol. 45]</head>

          <p> PER EVERSAE GENITOR FVMANTIA TROIAE cum dicimus ‘rogo te per deos’, hoc videmur
            dicere: memineris religionis curae esse petitionem meam, sicut in primo expressit «at
            sperate deos memores fandi atque nefandi»; cum autem dicimus ‘rogo te per miserias
            meas’, videmur dicere: memineris ab eo te rogari qui miserias pertulit, ut qui rogatur
            ad misericordiam miseriarum commemoratione flectatur, sicut est nunc in Veneris
            petitione: nam ideo sic rogat, ut commemoratione infelicitatis Troianae impetret
            misericordiam. Alias stultum est cum adiuratur Iuppiter per excidia Troianorum.</p>
        </div2>

        
<div2 n="47"><head>[schol. 47]</head>

          <p> INCOLVMEM ASCANIVM ideo Venus pro Aenea non petit hoc loco, non quia pro eo non
            movetur, sed aut quia scit eum celerius esse moriturum, aut quia soli Ascanio debetur
            imperium, ut «cui regnum Italiae Romanaque tellus debentur».</p>
        </div2>

        
<div2 n="51"><head>[schol. 51]</head>

          <p> AMATHVS et PAPHOS Cypri insulae civitates sunt, Veneri consecratae. CYTHERA insula
            Veneri consecrata. Dicimus autem ‘haec Cythera’, sicut haec Solyma, haec Artaxata.</p>
        </div2>

        
<div2 n="52"><head>[schol. 52]</head>

          <p> IDALIVM civitas Cypri.</p>
        </div2>

        
<div2 n="53"><head>[schol. 53]</head>

          <p> INGLORIVS sine triumphis, inmemor gloriae.</p>
        </div2>

        
<div2 n="54"><head>[schol. 54]</head>

          <p> INDE id est ab Ascanio Tyrii nihil timebunt. Et verum est, nam Scipio vastaturus est
            Africam.</p>
        </div2>

        
<div2 n="55"><head>[schol. 55]</head>

          <p> QVID PESTEM EVADERE BELLI IVVIT in fine iam agit miserabiliter, sicut egit et in
            principiis: nam hoc praecipit ars rhetorica, ut epilogi et principia pari argumentatione
            tractentur. ‘Pestem’ autem incendium significat, ut «et toto descendit corpore pestis»,
            cum de navibus loqueretur incensis.</p>
        </div2>

        
<div2 n="56"><head>[schol. 56]</head>

          <p> FVGISSE PER IGNES exprimit quid sit ‘pestem belli evadere’.</p>
        </div2>

        
<div2 n="58"><head>[schol. 58]</head>

          <p> RECIDIVAQVE PERGAMA renascentia. Tractus autem sermo est ab arboribus, quae taleis
            sectis repullulant. Ergo illud solum recidivum dicimus, quod postea nascitur: unde modo
            recidiva dixit, quae renovantur ab his, qui sunt superstites Troianis periclis.</p>
        </div2>

        
<div2 n="59"><head>[schol. 59]</head>

          <p> CINERES PATRIAE INSEDISSE propter illud «dulcisque meorum reliquias colerem».</p>
        </div2>

        
<div2 n="60"><head>[schol. 60]</head>

          <p> ATQVE SOLVM QVO TROIA FVIT ut in tertio «et campos ubi Troia fuit». XANTHVM ET
            SIMOENTA REDDE ORO MISERIS ambiguum est utrum dicat, redde nobis re vera Troiam
            antiquam, an, redde nobis terras in Italia ad similitudinem Troiae: novimus enim hanc
            fuisse consuetudinem, ut advenae patriae suae imaginem sibi redderent, ut «effigiem
            Xanthi Troiamque videtis». Bene ergo Venus medio usa est genere loquendi, ut utrumque
            significaret, et antiquae reditum Troiae et imperium Italiae, quod Troianis Iuppiter ad
            similitudinem Troiae fore promiserat. Et magis hoc est quod latenter desiderat atque
            petit.</p>
        </div2>

        
<div2 n="62"><head>[schol. 62]</head>

          <p> ITERVMQVE REVOLVERE CASVS si ad Troiam vis referre, sic dic: da nobis Troiam per
            naufragia et pericula, id est patiamur denuo quae pertulimus, dumtaxat nobis Troia
            reddatur. si vero ad Italiam vis referre, sic intellege: redde nobis Italiam, et
            libenter repetimus ea quae in Troia pertulimus.</p>
        </div2>

        
<div2 n="63"><head>[schol. 63]</head>

          <p> ALTA SILENTIA Iuno ubique silens inducitur, unde ei oratio nisi ex nimia necessitate
            non datur: hinc est ‘acta furore gravi’: Statius «Iunonem tacitam furibunda silentia
            torquent». Et notandum quia singillatim dicta Veneris hac oratione solvuntur. SILENTIA
            COGIS RVMPERE silentium rumpere est non tacere: unde apparet usurpative dictum esse
            «conposito rumpit vocem», id est loquitur: nam vocem rumpere silere est, silentium
            rumpere loqui.</p>
        </div2>

        
<div2 n="64"><head>[schol. 64]</head>

          <p> OBDVCTVM DOLOREM celatum et diuturna iam cicatrice coopertum: nam obduci dicuntur
            vulnera, quae cicatrice clauduntur.</p>
        </div2>

        
<div2 n="65"><head>[schol. 65]</head>

          <p> AENEAN HOMINVM QVISQVAM DIVVMQVE celans quae facta sunt ea quae non sunt facta,
            commemorat: nam non Aeneas, sed Turnus Iunonis instinctu bella commovit. Vtitur autem
            replicatione rerum obiectarum; post enim sequitur resolutio.</p>
        </div2>

        
<div2 n="67"><head>[schol. 67]</head>

          <p> ESTO modo adverbium est concedentis: nam Graecum est: illo autem loco verbum est «esto
            nunc Sol testis».</p>
        </div2>

        
<div2 n="68"><head>[schol. 68]</head>

          <p> CASSANDRAE IMPVLSVS fvriis bene ‘furiis’ plurali numero, quod de vaticinantibus non
            dicitur, ut videantur merito esse decepti qui Cassandrae insanienti crediderunt: quod
            falso dicitur a Iunone, sicut ex verbis probamus Anchisae, qui ait «aut quem tum vates
            Cassandra moveret?».</p>
        </div2>

        
<div2 n="69"><head>[schol. 69]</head>

          <p> VITAM COMMITTERE VENTIS id est incertis et inanibus rebus.</p>
        </div2>

        
<div2 n="70"><head>[schol. 70]</head>

          <p> NVM PVERO SVMMAM BELLI exaggeratio est ab aetate.</p>
        </div2>

        
<div2 n="71"><head>[schol. 71]</head>

          <p> TYRRHENAMQVE FIDEM inire societatem cum inimicis gentibus Turno: aut certe disrumpere
            foedera, quae Turnus cum Tyrrhenis inierat. Sciendum sane Turnum auxi- liorum causa ad
            Mezentium confugisse. GENTES QVIETAS nam licet vellent in bella prorumpere, tamen erant
            quietae propter illud oraculum «externos optate duces».</p>
        </div2>

        
<div2 n="72"><head>[schol. 72]</head>

          <p> QVIS DEVS IN FRAVDEM in periculum: ita enim in iure lectum est «fraudi erit illa res»,
            id est periculo. DVRA POTENTIA NOSTRA ad illud respicit «si nulla est regio Teucris quam
            det tua coniunx dura».</p>
        </div2>

        
<div2 n="73"><head>[schol. 73]</head>

          <p> NVBIBVS IRIS propter illud «aut actam nubibus Irim».</p>
        </div2>

        
<div2 n="74"><head>[schol. 74]</head>

          <p> INDIGNVM EST ITALOS TROIAM CIRCVMDARE FLAMMIS rhetoricum est: nam quotiens aliqua non
            possumus solvere, paria opponimus. Quod nunc Iuno facit: nam negare non potest nec
            solvere quia obsidentur Troiani: unde dicit, hoc indignum est, Troianos obsideri, aliena
            eos matrimonia praeripere dignum est. Sic in Bucolicis «dic, quibus in terris inscripti
            nomina regum».</p>
        </div2>

        
<div2 n="76"><head>[schol. 76]</head>

          <p> PILVMNVS AVVS comparat genus Turni cum Aeneae, dicens etiam avum eius deum esse. Item
            ad Veneris obtrectationem dicit ‘cui diva Venilia mater’: nam Venilia nympha est.
            Pilumnum autem avum Turni ideo dicit, ut a vicino nobilis genere esse videatur, sicut
            est Aeneas: nam paulo post dictura est ipsa «Pilumnusque illi quartus pater».</p>
        </div2>

        
<div2 n="77"><head>[schol. 77]</head>

          <p> ATRA FACE saevo bello. Et est belli definitio: non enim facibus Troiani
            pugnaverant.</p>
        </div2>

        
<div2 n="78"><head>[schol. 78]</head>

          <p> AVERTERE PRAEDAS invidiose: ceterum nihil rapuerant.</p>
        </div2>

        
<div2 n="79"><head>[schol. 79]</head>

          <p> LEGERE furari: unde et sacrilegi dicuntur, quia sacra legunt, hoc est furantur: alibi
            «vel quae sublegi tacitus tibi carmina nuper». GREMIIS ABDVCERE PACTAS id est nam ante
            usum tabularum matrimonii cautiones sibi invicem emittebant, in quibus spondebant se
            consentire in iura matrimonii, et fideiussores dabant: unde admissum est ut sponsum
            dicamus virum a spondendo, et sponsam. Ceterum proprie sponderi puellae est: ergo
            sponsus non quia promittitur, sed quia spondet et sponsores dat. Sane exaggeratio est
            nimia in eo quod ait ‘gremiis abducere’, tamquam iam uxores. </p>
        </div2>

        
<div2 n="80"><head>[schol. 80]</head>

          <p> PRAEFIGERE PVPPIBVS ARMA propter illud «scuta virum fluvio pictasque innare carinas»,
            scilicet quando ad petenda navigavit auxilia. Pacem autem orare propter «centum oratores
            augusta ad moenia regis ire iubet».</p>
        </div2>

        
<div2 n="82"><head>[schol. 82]</head>

          <p> PROQVE VIRO NEBVLAM ad obprobrium pro viro dixit, non pro filio, rem inanem obpositam.
            Dicit autem quando eum Venus a Diomede liberavit, vel Neptunus ab Achille: quod Veneri
            inputatur, quia in eius gratiam factum est. VENTOS INANES vacuos. Et est nebulae
            definitio.</p>
        </div2>

        
<div2 n="83"><head>[schol. 83]</head>

          <p> ET POTES IN TOTIDEM CLASSEM CONVERTERE NYMPHAS licet hoc mater deum fecerit, tamen hoc
            Veneri inputatur, quia eius gratia factum est, ut illo loco «quas illi Philomela dapes»,
            cum Procne fecerit, sed propter Philomelam: aut certe quia Venerem dicunt esse matrem
            deum.</p>
        </div2>

        
<div2 n="85"><head>[schol. 85]</head>

          <p> AENEAS IGNARVS ABEST ea quae solvere non possumus, inridemus, ut hoc loco. Sic in
            Bucolicis praemisit «divini opus Alcimedontis», postea per inrisionem ait «et nobis idem
            Alcimedon duo pocula fecit».</p>
        </div2>

        
<div2 n="87"><head>[schol. 87]</head>

          <p> GRAVIDAM BELLIS VRBEM alibi «populosque feroces contundet». ‘Urbem’ autem provinciam
            dicit, cumodo «Italiam quaero patriam».</p>
        </div2>

        
<div2 n="88"><head>[schol. 88]</head>

          <p> NOSNE TIBI FLVXAS status relativus, per quem ostendit Venerem magis Troianis causam
            fuisse periculorum. FLVXAS molles, quae possent etiam sine inimicis perire. ‘Res fluxas’
            fluxam rempublicam.</p>
        </div2>

        
<div2 n="89"><head>[schol. 89]</head>

          <p> QVI TROAS ACHIVIS atqui de Venere loquitur: sed quia dei <foreign xml:lang="grc">
              ἀρσενοθήλεις</foreign> sunt, ut diximus supra, ideo sic dixit: nam in subauditione
            ponuntur ea quae non possumus dicere aperte.</p>
        </div2>

        
<div2 n="91"><head>[schol. 91]</head>

          <p> FOEDERA SOLVERE FVRTO legitur in historiis quod Troiani cum Graecis foedus habuerunt.
            Tunc etiam Paris est susceptus hospitio et sic commisit adulterium. Ergo ‘foedera
            solvere furto’ amicitias adulterio dissipare: nam furtum est adulterium, unde est «et
            dulcia furta». Et eversi Ilii haec est vera causa: nam foedera quae inter Graecos et
            Troianos fuerunt, ita soluta sunt. Hercules cum expugnato Ilio filiam Laomedontis
            Hesionam, Priami sororem, Telamoni dedisset, profecti sunt legati cum Priamo et eam
            minime repetere potuerunt, illis dicentibus se eam habere iure bellorum. Vnde commotus
            Priamus misit Paridem cum exercitu, ut aliquid tale abduceret, aut uxorem regis, aut
            filiam. Qui expugnata Sparta Helenam rapuit. Hinc ergo Vergilius utrumque tangit, et
            istam historiam quam modo diximus, et propter iudicium Paridis: quamvis fabula sit illa
            res et a poetis composita.</p>
        </div2>

        
<div2 n="92"><head>[schol. 92]</head>

          <p> DARDANIVS non propter iniuriam Aeneae hoc posuit, quia Dardanus dicitur: nam perite
            dubium nomen elegit, quod contumeliam communicaret Aeneae. SPARTAM EXPVGNAVIT hoc de
            historia est, ut diximus: nam cum sollicitata Helena Parin sequi noluisset, egressus
            ille civitatem obsedit. Qua eversa Helenam rapuit: unde et recipi meruit a marito.</p>
        </div2>

        
<div2 n="93"><head>[schol. 93]</head>

          <p> TELA DEDI aut amori aut bello.</p>
        </div2>

        
<div2 n="94"><head>[schol. 94]</head>

          <p> DECVIT METVISSE optima est elocutio, nam utrumque praeteriti est temporis. Si enim
            dixeris ‘decet metuisse’, incongruum est, quia ‘decet’ praesentis est, ‘metuisse’
            praeteriti. SERA pro ‘sero’.</p>
        </div2>

        
<div2 n="95"><head>[schol. 95]</head>

          <p> IACTAS ventilas.</p>
        </div2>

        
<div2 n="96"><head>[schol. 96]</head>

          <p> ORABAT loquebatur: unde et oratores dicimus. nam ‘rogabat’ si dixeris, non procedit,
            quia magis conviciabatur.</p>
        </div2>

        
<div2 n="97"><head>[schol. 97]</head>

          <p> ASSENSV VARIO quia pars Veneri favebat, pars Iunoni.</p>
        </div2>

        
<div2 n="98"><head>[schol. 98]</head>

          <p> CEV FLAMINA PRIMA C. D. F. S. ET CAECA VOLVTANT MVRMVRA non tempestatis facit
            comparationem, sed signi tempestatis futurae: quadam enim arcana ratione fit ut sit
            murmur in silvis ante ventorum adventum: unde ait ‘caeca murmura’, quorum ratio non
            apparet, ut «caecique in nubibus ignes terrificant animos». Sic in Georgicis «continuo
            ventis surgentibus aut freta ponti incipiunt agitata tumescere et aridus altis montibus
            audiri fragor».</p>
        </div2>

        
<div2 n="102"><head>[schol. 102]</head>

          <p> TREMEFACTA SOLO TELLVS loquente Iove stupor elementorum ostenditur per naturae
            mutationem: nam et quicquid in aeterno motu est, quievit, et contra terra mota est,
            semper immobilis, unde Horatius «et bruta tellus».</p>
        </div2>

        
<div2 n="104"><head>[schol. 104]</head>

          <p> ACCIPITE ERGO ANIMIS totus hic locus de primo Lucilii translatus est, ubi inducuntur
            dii habere concilium et agere primo de interitu Lupi cuiusdam, postea sententias dicere.
            Sed hoc quia indignum erat heroo carmine, mutavit et induxit primo loquentem Iovem de
            interruptis foederibus, cuius orationem interrupit Venus, post secuta Iunonis verba sunt
            quibus redarguit Venerem: unde nunc Iuppiter illud quod omiserat, reddit, dicens: ergo
            quoniam pacem esse non sinitis, ea quae sum dicturus accipite.</p>
        </div2>

        
<div2 n="105"><head>[schol. 105]</head>

          <p> QVANDOQVIDEM bene sententiae dicendae ordinem servat: nam sicut et in Sallustio et in
            Philippicis legimus, ante quam dicatur sententia, eius praemittitur ratio: quod hodieque
            in usu est.</p>
        </div2>

        
<div2 n="106"><head>[schol. 106]</head>

          <p> HAVD LICITVM EST et ‘licuit’ dicimus et ‘licitum est’, sicut et ‘placuit’ et ‘placitum
            est’: Terentius «ubi sunt cognitae, placitae sunt».</p>
        </div2>

        
<div2 n="107"><head>[schol. 107]</head>

          <p> QVAE CVIQVE EST FORTVNA hodie specialiter Iuppiter pro Troianis agit, sed hac arte, ut
            videatur totum pro Iunone loqui. Et re vera verba pro Iunone sunt, sed altius intuens
            deprehendit Troianorum favorem: nam dicendo ‘nulli favebo’ et in eo statu fore res in
            quo sunt hodie, significat se favere Troianis, quorum ducis adventu statim victoria
            consequitur. Et vult nihil valere ea quae aut Venus conquesta fuerat de absentia Aeneae,
            aut Iuno de Turni parentibus dixerat, in eius scilicet commendationem. SECAT sequitur,
            tenet, habet, ut «ille viam secat ad naves»: unde et sectas dicimus habitus animorum et
            instituta philosophiae circa disciplinam.</p>
        </div2>

        
<div2 n="108"><head>[schol. 108]</head>

          <p> FVAT futuri temporis est verbum defectivum.</p>
        </div2>

        
<div2 n="109"><head>[schol. 109]</head>

          <p> SEV FATIS ITALVM CASTRA OBSIDIONE TENENTVR sive malo fato Italorum obsidentur castra
            Troiana, sive Troiani malo errore et sinistris monitis ad Italiam venerunt, neminem
            absolvo: unde propter amphiboliam distingue ‘Italum’ et infer ‘castra obsidione
            tenentur’, scilicet Troianorum; ipsi enim obsidentur, non Itali.</p>
        </div2>

        
<div2 n="110"><head>[schol. 110]</head>

          <p> SOLVO absolvo: nam aphaeresin pertulit. MONITIS SINISTRIS propter «Cassandrae inpulsus
            furiis».</p>
        </div2>

        
<div2 n="111"><head>[schol. 111]</head>

          <p> EXORSA rerum initia, actus hodierni diei. LABOREM FORTVNAMQVE periculum et
            felicitatem.</p>
        </div2>

        
<div2 n="113"><head>[schol. 113]</head>

          <p> FATA VIAM INVENIENT scit enim hoc esse fatale, ut Aeneas imperet in Italia. STYGII PER
            FLVMINA FRATRIS hypallage est ‘per Stygia fratris flumina’. Et bene etiam iure iurando
            dicta confirmat.</p>
        </div2>

        
<div2 n="115"><head>[schol. 115]</head>

          <p> TOTVM NVTV TREMEFECIT OLYMPVM Homeri est.</p>
        </div2>

        
<div2 n="118"><head>[schol. 118]</head>

          <p> PORTIS CIRCVM OMNIBVS INSTANT instant portis omnibus circum, id est circum circa fusi:
            nam modo ‘circum’ adverbium loci est.</p>
        </div2>

        
<div2 n="120"><head>[schol. 120]</head>

          <p> VALLIS intra vallos, id est fustes fossarum, qui valli vocantur: nam munitio ipsa
            vallum dicitur neutraliter. Et hoc dicit: tenebantur Troiani intra vallos quos ipsi
            posuerant, ne eorum castra facile inrumperent Rutuli. Vallum enim modo non obsidentium,
            sed obsessorum debemus accipere.</p>
        </div2>

        
<div2 n="121"><head>[schol. 121]</head>

          <p> NEC SPES VLLA FVGAE fuga miserrimum et ultimum praesidium est, tamen etiam hoc
            carebant.</p>
        </div2>

        
<div2 n="123"><head>[schol. 123]</head>

          <p> IMBRASIDES Imbrasi filius. HICETAONIVS Hicetaonis filius. Et bene ex varietate
            syllabarum quaesivit ornatum: nam patronymica aut in ‘des’ aut in ‘ius’ exeunt, quibus
            et uti possumus. Quae enim ‘on’ terminantur, ad nos transire non possunt.</p>
        </div2>

        
<div2 n="124"><head>[schol. 124]</head>

          <p> SENIOR CVM CASTORE THYBRIS possumus et solum Thybrin senem accipere: possumus et
            Castorem, si legamus ‘et senior cum Castore’: nam amphibolia est.</p>
        </div2>

        
<div2 n="125"><head>[schol. 125]</head>

          <p> PRIMA ACIES hoc est magni viri: et est definitio eorum qui in prima acie fuerunt: unde
            laudis magis est quod dixit ‘prima acies’: ordinis enim esse non potest, quia res in
            muro agitur. GERMANI SARPEDONIS aut inter se germani filii Sarpedonis, aut Sarpedonis
            fratres.</p>
        </div2>

        
<div2 n="126"><head>[schol. 126]</head>

          <p> ALTA nobili.</p>
        </div2>

        
<div2 n="128"><head>[schol. 128]</head>

          <p> LYRNESIVS id est Phryx: Lyrnesos enim civitas est Phrygiae, unde fuit Briseis.</p>
        </div2>

        
<div2 n="129"><head>[schol. 129]</head>

          <p> MENESTHEO non ‘Mnestheo’, de quo paulo post dicturus est, legendum est, ne versus non
            stet, sed ‘Menestheo’, ita tamen ut meminerimus in ultima syllaba esse synaeresin
            propter rectam scansionem.</p>
        </div2>

        
<div2 n="130"><head>[schol. 130]</head>

          <p> HI IACVLIS Rutuli scilicet. SAXIS Troiani.</p>
        </div2>

        
<div2 n="132"><head>[schol. 132]</head>

          <p> VENERIS IVSTISSIMA CVRA quia illi debebatur imperium.</p>
        </div2>

        
<div2 n="133"><head>[schol. 133]</head>

          <p> CAPVT DETECTVS sine galea, quasi non pugnaturus; nam audierat «cetera parce puer
            bello». Erat autem inter duces quasi dux. HONESTVM pulchrum: Terentius «ita me di bene
            ament, honestus est».</p>
        </div2>

        
<div2 n="134"><head>[schol. 134]</head>

          <p> MICAT scilicet Ascanius fulget qualiter gemma.</p>
        </div2>

        
<div2 n="135"><head>[schol. 135]</head>

          <p> AVT COLLO AVT CAPITI figurate: nam ‘colli vel capitis’ erat commune.</p>
        </div2>

        
<div2 n="136"><head>[schol. 136]</head>

          <p> ORICIA TEREBINTHO Oricos civitas est Epiri, iuxta quam nascitur terebinthus, nigrum
            lignum habens, folia in buxi speciem. Retulit autem comparationem ad candidum vultum,
            qui erat crinibus cinctus.</p>
        </div2>

        
<div2 n="139"><head>[schol. 139]</head>

          <p> MAGNANIMAE ‘gentes’ scilicet. ISMARE modo nomen est proprium: nam ‘Ismarius’ facit
            appellativum a monte Ismaro Thraciae.</p>
        </div2>

        
<div2 n="140"><head>[schol. 140]</head>

          <p> VVLNERA DIRIGERE aut vulnus pro sagitta posuit, ut «insequitur infesto vulnere
            Pyrrhus»: aut acerrime expressit inevitabiles sagittas, dicens eum vulnera, non tela
            dirigere.</p>
        </div2>

        
<div2 n="141"><head>[schol. 141]</head>

          <p> MAEONIA Lydia, quae ante Maeonia vocabatur.</p>
        </div2>

        
<div2 n="142"><head>[schol. 142]</head>

          <p> PACTOLVSQVE INRIGAT AVRO Pactolus et Hermus Lydiae flumina sunt, aurum sicut Tagus
            trahentia.</p>
        </div2>

        
<div2 n="145"><head>[schol. 145]</head>

          <p> ET CAPYS HINC NOMEN CAMPANAE DVCITVR VRBI iste quidem dicit a Capy dictam Campaniam.
            Sed Livius vult a locis campestribus dictam, in quibus sita est. Sed constat eam a
            Tuscis conditam viso falconis augurio, qui Tusca lingua capys dicitur, unde est Campania
            nominata. Tuscos autem omnem paene Italiam subiugasse manifestum est.</p>
        </div2>

        
<div2 n="147"><head>[schol. 147]</head>

          <p> CONTVLERANT nocte interveniente peregerunt. Et est explanatio rerum, quas Aeneas
            gessit postquam est profectus ab Euandro ad petenda auxilia, dum inter suos et Turnum
            bella gerebantur: rem enim ante omissam breviter exequitur.</p>
        </div2>

        
<div2 n="150"><head>[schol. 150]</head>

          <p> QVID PETAT scilicet auxilium. QVIDVE IPSE FERAT vicissitudinem auxilii, ut supra
            «accipe daque fidem». MEZENTIVS ARMA QVAE SIBI CONCILIET inicit latenter timorem, ne
            forte possit collectis auxiliis in regna remeare, a quibus fuerat ante depulsus.</p>
        </div2>

        
<div2 n="151"><head>[schol. 151]</head>

          <p> VIOLENTAQVE PECTORA TVRNI superba, ut «quos illi bello profugos egere superbo».</p>
        </div2>

        
<div2 n="152"><head>[schol. 152]</head>

          <p> HVMANIS QVAE SIT FIDVCIA REBVS latenter hoc dicit: nolite putare fixam esse et
            stabilem felicitatem, magna est enim rerum varietas: invicem accipietis auxilia.</p>
        </div2>

        
<div2 n="153"><head>[schol. 153]</head>

          <p> ADMONET INMISCETQVE PRECES partim rogat, partim admonet hoc solacium esse vitae
            humanae tutissimum, si vel mutua dentur auxilia, vel in prosperis positi etiam subiecta
            considerent. Et est superioris versus expressio: nam edocet, quae peterent et quod eum
            sollicitabat. ‘Admonet’ vero vel causa Mezentii, vel quia instabilis est et vaga
            fortuna. TARCHON hoc nomen ubique graece ponit, excepto uno in loco, ut «haud procul
            hinc Tarcho et Tyrrheni»: quod metri causa fecit.</p>
        </div2>

        
<div2 n="154"><head>[schol. 154]</head>

          <p> LIBERA FATIS exempta fatali necessitate, qua pugnare non poterant propter illud
            «externos optate duces».</p>
        </div2>

        
<div2 n="157"><head>[schol. 157]</head>

          <p> PRIMA TENET more viri fortis in principiis est: alibi «princeps ante omnes densum
            Palinurus agebat agmen». ROSTRO PHRYGIOS SVBIVNCTA LEONES vult pro iugo rostrum navis
            fuisse, leones autem singulos in singulis navis partibus fuisse depictos. Sane notatur a
            criticis Vergilius hoc loco, quemadmodum sic cito dixit potuisse naves Aeneae fieri:
            quod excusat pictura, quam solam mutatam debemus accipere.</p>
        </div2>

        
<div2 n="158"><head>[schol. 158]</head>

          <p> GRATISSIMA propter illinc facta navigia.</p>
        </div2>

        
<div2 n="160"><head>[schol. 160]</head>

          <p> EVENTVS BELLI VARIOS licet haberet fortissimum militem, cogitabat tamen incerta
            bellorum.</p>
        </div2>

        
<div2 n="162"><head>[schol. 162]</head>

          <p> NOCTIS ITER aut per quae nox decurrit: aut quae intuentes nautae iter peragunt
            noctibus. IAM modo, ut «iamque hos cursu, iam praeterit illos».</p>
        </div2>

        
<div2 n="163"><head>[schol. 163]</head>

          <p> PANDITE NVNC HELICONA DEAE Parnasus mons Thessaliae iuxta Boeotiam, qui in duo
            finditur iuga, Cithaeronem Liberi et Heliconem Apollinis et Musarum.</p>
        </div2>

        
<div2 n="166"><head>[schol. 166]</head>

          <p> MASSICVS AERATA PRINCEPS SECAT AEQVORA TIGRI licet sit catalogus in quo enumerantur hi
            qui venerunt de Tuscia, invenit tamen aliquam varietatem, quod hos navibus venisse
            commemorat, cum in septimo Turni praesidia per terram venisse commemorat. Sane sciendum
            amare Vergilium Italis ducibus dare nomina vel fluviorum vel montium. Vt ergo supra
            Almonem et Aventinum commemoravit, sic nunc Massicum dicit: nam Massicus mons est, unde
            et vinum Massicum dicitur. Plerique tamen Massicum nolunt proprium esse nomen, sed
            appellativum, dicentes Osinium esse Massicum regem: nam paulo post dicturus est «qua rex
            Clusinis advectus Osinius oris», et nunc dicit ‘qui moenia Clusi’. Multi alium Massicum,
            alium Osinium esse volunt. ‘Tigri aerata’ cuius rostrum erat in similitudinem tigridis;
            namque solent naves vocabula accipere a pictura tutelarum. Hinc est «hunc vehit inmanis
            Triton», item «et aurato fulgebat Apolline puppis». ‘Tigri’ autem secundum regulam
            dixit: nam Graeca nomina quae genetivum singularem in ‘dis’ mittunt, in eo tantum et in
            dativo crescunt, in accusativo et ablativo paria sunt nominativo, ut ‘tigris tigridis
            tigridi yigrin tigris a tigri’, ‘Isis Isidis Isidi Isin Isis Isi’: si aliter
            invenerimus, abusive dictum est, ut in Lucano «ocior et caeli flammis et tigride
            feta».</p>
        </div2>

        
<div2 n="167"><head>[schol. 167]</head>

          <p> MOENIA CLVSI pro ‘Clusii’: nam Clusium dicitur: et est dictum per synizesin, sicut
            «nec cura peculi» pro ‘peculii’. Clusium autem est oppidum iuxta Massicum.</p>
        </div2>

        
<div2 n="168"><head>[schol. 168]</head>

          <p> COSAS civitas Tusciae, quae numero dicitur singulari secundum Sallustium: unde apparet
            esse usurpationem.</p>
        </div2>

        
<div2 n="169"><head>[schol. 169]</head>

          <p> CORYTIQVE coryti proprie sunt arcuum thecae; dicuntur tamen etiam sagittarum, quas et
            pharetras nominamus.</p>
        </div2>

        
<div2 n="170"><head>[schol. 170]</head>

          <p> TORVVS terribilis.</p>
        </div2>

        
<div2 n="171"><head>[schol. 171]</head>

          <p> FVLGEBAT scilicet puppis Apolline, armis exercitus.</p>
        </div2>

        
<div2 n="172"><head>[schol. 172]</head>

          <p> POPVLONIA est civitas Tusciae. Matrem autem eorum qui venerant, dixit alibi «insignem
            quem mater Aricia misit».</p>
        </div2>

        
<div2 n="173"><head>[schol. 173]</head>

          <p> EXPERTOS peritos: nam ‘expertes’ sunt ignari. ILVA insula adiacens Tusciae.</p>
        </div2>

        
<div2 n="174"><head>[schol. 174]</head>

          <p> IN EXHAVSTIS CHALYBVM GENEROSA METALLIS quanto exhausta fuerit, tanto generosior. Ergo
            ‘in exhaustis’ non est una pars orationis: namque Plinius Secundus dicit, cum in aliis
            regionibus effossis metallis terrae sint vacuae, apud Ilvam hoc esse mirum quod sublata
            renascuntur et rursum de isdem locis effodiuntur. Varro et aliud dicit, nasci quidem
            illic ferrum, sed in stricturam non posse cogi nisi transvectum in Populoniam Tusciae
            civitatem.</p>
        </div2>

        
<div2 n="175"><head>[schol. 175]</head>

          <p> INTERPRES HOMINVM DIVVMQVE ‘interpres’ medium est: nam et deorum interpretator, et
            hominum, quibus divinas indicat mentes, interpres vocatur. Et notandum quod ait Nigidius
            Figulus, has artes ita inter sese esse coniunctas, ut alterum sine altero esse non
            possit: unde his quos perfectos vult probare Vergilius, omnium divinandi artium praestat
            scientiam, ut hoc loco, item supra Heleno, de quo ait «Troiugena, interpres divum, qui
            numina Phoebi, qui tripodas, Clarii lauros, qui sidera sentis». Nigidius autem solus est
            post Varronem, licet Varro praecellat in theologia, hic in communibus litteris: nam
            uterque utrumque scripserunt.</p>
        </div2>

        
<div2 n="176"><head>[schol. 176]</head>

          <p> FIBRAE iecoris extremitates. PARENT autem est ‘peritissime agnoscuntur’: quod ad omnia
            referendum est, fibras, sidera, voces avium et fulmina: nam si ‘videntur’ tantum
            accipias, cuiuis possunt videri, nec tamen intellegi. Item voces avium non videntur, sed
            agnoscuntur auditae. Nec ‘parent’ obtemperant procedit. Nam cumodo sidera vel fibrae vel
            aves vel fulgura possunt obtemperare?</p>
        </div2>

        
<div2 n="178"><head>[schol. 178]</head>

          <p> RAPIT raptim ducit. DENSOS ACIE in acie constrictos et coniunctos.</p>
        </div2>

        
<div2 n="179"><head>[schol. 179]</head>

          <p> ALPHEAE AB ORIGINE PISAE Alpheus fluvius est inter Pisas et Elidem, civitates
            Arcadiae, ubi est templum Iovis Olympici: ex quibus locis venerunt qui Pisas in Italia
            condiderunt, dictas a civitate pristina, unde addidit ‘urbs Etrusca solo’, cum
            praemisisset ‘Alpheae ab Origine Pisae’.</p>
        </div2>

        
<div2 n="181"><head>[schol. 181]</head>

          <p> EQVO FIDENS eques optimus. VERSICOLORIBVS ARMIS depictis: per quod bellicosos
            ostenditur.</p>
        </div2>

        
<div2 n="182"><head>[schol. 182]</head>

          <p> TERCENTVM ADICIVNT accedunt et consentiunt eius voluntati: unde ait ‘mens omnibus una
            sequendi’, id est coniurati sunt.</p>
        </div2>

        
<div2 n="183"><head>[schol. 183]</head>

          <p> QVI CAERETE DOMO ac si diceret ‘qui sunt domo Carthagine’. Caere autem, ut et supra
            diximus, etiam Agylla dicitur, <foreign xml:lang="grc">ἀπὸ τοῦ χαίρειν</foreign>. Nec
            videatur contrarium, quod ait «ducit Agyllina nequiquam ex urbe secutos», quasi et Turno
            et Aeneae praestet auxilium: nam et illi Lausum fugientem secuti sunt, hi vero communi
            odio in Mezentium arma commoverunt. MINIONIS fluvius est Minio.</p>
        </div2>

        
<div2 n="184"><head>[schol. 184]</head>

          <p> PYRGI VETERES hoc castellum nobilissimum fuit eo tempore quo Tusci piraticam
            exercuerunt; nam illic metropolis fuit. INTEMPESTAEQVE GRAVISCAE Graviscanum oppidum
            alii intempestum dicunt ventis et tempestatibus carens: quod nulla potest ratione
            contingere. Intempestas ergo Graviscas accipimus pestilentes secundum Plinium in
            naturali historia et Catonem in originibus, ut intempestas intellegas sine temperie, id
            est tranquillitate: nam ut ait Cato, ideo Graviscae dictae sunt, quod gravem aerem
            sustinent.</p>
        </div2>

        
<div2 n="186"><head>[schol. 186]</head>

          <p> CVPAVO o Cupavo: et declinatur ‘Cupavo’, sicut ‘Cicero ‘Cato’.</p>
        </div2>

        
<div2 n="189"><head>[schol. 189]</head>

          <p> NAMQVE FERVNT LVCTV CYCNVM LVCTV PHAETHONTIS AMATI Phaethon Clymenes et Solis filius
            fuit. Qui cum doleret obiectum sibi ab Epapho, rege Aegypti, quod esset non de Sole, sed
            de adulterio procreatus, duce matre venit ad Solem et poposcit, ut si vere esset eius
            filius, petenda praestaret. Quod cum Sol iurasset per Stygem paludem se esse facturum,
            petit ille ut eius currus agitaret. Sol post iusiurandum negare non potuit. acceptis
            itaque curribus Phaethon, cum orbitam solis exisset, et coepisset mundus ardere, a Iove
            fulminatus in Eridanum cecidit, qui et Padus vocatur. Huius interitum flentes sorores,
            Phaethusa et Lampetusa, deorum miseratione in arbores commutatae sunt, ut hic dicit, in
            populos, ut in bucolicis, in alnos. Fuit etiam Ligus, Cycnus nomine, amator Phaethontis.
            Qui cum eum fleret extinctum, in avem sui nominis conversus est. Cuius nunc filium
            Cupavonem dicit habere cycni pinnas in galea ad formae paternae insigne monstrandum.
            CRIMEN AMOR VESTRVM Phaethontem amatum a Cycno aut pie aut turpiter, accipiamus necesse
            est. Si turpiter, talis est sensus: crimen vestrum est, o Cycne et Phaethon, quod sic
            amastis; hoc vobis tantum potest obici. Alii ‘vestrum’ pro ‘tuum’ accipiunt, et ad solum
            Cycnum referunt, ut «vos, o Calliope, precor». Si pie amavit, secundum Asprum ‘crimen’
            erit ‘causa’, ut alibi «et crimine ab uno disce omnes», ut sit sensus: o Phaethontiades
            sorores et o Cycne, causa vestrum, id est vestrae mutationis, amor est.</p>
        </div2>

        
<div2 n="190"><head>[schol. 190]</head>

          <p> VMBRAMQVE SORORVM ambitiose dictum pro ‘inter arbores de sororibus factas’. Et est
            unum de his, quae habet Vergilius inimitabilia et sua propria: tale est «sinuatque
            alterna volumina crurum», item «cum primum sulcos aequant sata».</p>
        </div2>

        
<div2 n="191"><head>[schol. 191]</head>

          <p> MVSA carmine, cithara, cantilena.</p>
        </div2>

        
<div2 n="192"><head>[schol. 192]</head>

          <p> CANENTEM SENECTAM qui canentem senectam mollibus transegit in plumis.</p>
        </div2>

        
<div2 n="193"><head>[schol. 193]</head>

          <p> SIDERA VOCE SEQVENTEM cum cantu caelum petentem: vel quod est re vera relatus in
            sidera, sicut videmus in sphaera.</p>
        </div2>

        
<div2 n="194"><head>[schol. 194]</head>

          <p> AEQVALIS COMITATVS CLASSE CATERVAS per naves aequaliter habens distributas
            catervas.</p>
        </div2>

        
<div2 n="198"><head>[schol. 198]</head>

          <p> OCNVS iste est Ocnus, quem in Bucolicis Bianorem dicit, ut «namque sepulchrum incipit
            apparere Bianoris». Hic Mantuam dicitur condidisse, quam a matris nomine appellavit: nam
            fuit filius Tiberis et Mantus, Tiresiae Thebani vatis filiae, quae post patris interitum
            ad Italiam venit. MANTVS genetivus Graecus est: nam si latine declinaveris ‘Mantonis’
            facit, sicut in Plauto legimus «Ionis».</p>
        </div2>

        
<div2 n="201"><head>[schol. 201]</head>

          <p> DIVES AVIS maioribus praepotens. SED NON GENVS OMNIBVS VNVM quia origo Mantuanorum et
            a Tuscis venit, qui in Mantua regnabant, et a Venetis: nam in Venetia posita est, quae
            et Gallia Cisalpina dicitur.</p>
        </div2>

        
<div2 n="202"><head>[schol. 202]</head>

          <p> GENS ILLI TRIPLEX POPVLI SVB GENTE QVATERNI quia Mantua tres habuit populi tribus,
            quae in quaternas curias dividebantur: et singulis singuli lucumones imperabant, quos
            tota in Tuscia duodecim fuisse manifestum est, ex quibus unus omnibus praeerat. Hi autem
            totius Tusciae divisas habebant quasi praefecturas, sed omnium populorum principatum
            Mantua possidebat: unde est ‘ipsa caput populis’.</p>
        </div2>

        
<div2 n="203"><head>[schol. 203]</head>

          <p> TVSCO DE SANGVINE VIRES robur totum a lucumonibus habuit.</p>
        </div2>

        
<div2 n="204"><head>[schol. 204]</head>

          <p> IN SE ARMAT odio sui in arma compellit.</p>
        </div2>

        
<div2 n="205"><head>[schol. 205]</head>

          <p> PATRE BENACO VELATVS HARVNDINE GLAVCA MINCIVS I. D. I. A. PINV Benacus lacus est
            Venetiae, de quo fluvius nascitur Mincius. Iure ergo dux Venetus fluvium provinciae suae
            depinxit in navi: quem Benaci filium, quia ex ipso habet originem, dicit.</p>
        </div2>

        
<div2 n="207"><head>[schol. 207]</head>

          <p> GRAVIS fortis, ut «ferit ense gravem Thymbraeus Osirim». CENTENAQVE ARBORE non ait
            remis, sed arboribus, ad exprimendam navis magnitudinem, quae plures habuit remorum
            ordines: unde ait Lucanus «et summis longe ferit aequora remis».</p>
        </div2>

        
<div2 n="208"><head>[schol. 208]</head>

          <p> MARMORE mari.</p>
        </div2>

        
<div2 n="209"><head>[schol. 209]</head>

          <p> CAERVLA ‘caerula freta’, non ‘caerula concha’, nam versus non stat.</p>
        </div2>

        
<div2 n="210"><head>[schol. 210]</head>

          <p> HISPIDA horrida, saetosa.</p>
        </div2>

        
<div2 n="211"><head>[schol. 211]</head>

          <p> FRONS HOMINEM PRAEFERT modo frontem primam partem hominis intellegere debemus; nam hoc
            dicit: a capite usque ad ima latera hominis monstrabatur effigies.</p>
        </div2>

        
<div2 n="213"><head>[schol. 213]</head>

          <p> TER DENIS triginta accipiamus naves fuisse, non, ut quidam volunt, singulos duces
            tricenas habuisse: nam enumeratorum militum non convenit numerus, praesertim cum
            sequatur ‘subsidio Troiae’, id est parvo auxilio: nam apud maiores bella non ambitu, sed
            virtute constabant.</p>
        </div2>

        
<div2 n="216"><head>[schol. 216]</head>

          <p> PHOEBE luna, sicut sol ‘Phoebus’, item ‘Titan’, et ‘Titanis’ luna. Describit autem
            noctem mediam et dicit finitum diem secundum Romanum ritum. Nec lunae fit sine causa
            commemoratio: nam aliter nymphae videri non poterant.</p>
        </div2>

        
<div2 n="218"><head>[schol. 218]</head>

          <p> CLAVVMQVE REGIT iam ei et in quinto dedit gubernandi peritiam.</p>
        </div2>

        
<div2 n="219"><head>[schol. 219]</head>

          <p> MEDIO IN SPATIO inter navigandum.</p>
        </div2>

        
<div2 n="220"><head>[schol. 220]</head>

          <p> CYBEBE ALMA mater deum dicta Cybebe vel <foreign xml:lang="grc">ἀπὸ τοῦ κυβίσαι τὴν
              κεφαλήν</foreign>, quod semper Galli, per furorem motu capitis comam rotantes, ululatu
            futura praenuntiabant: Lucanus «crinemque rotantes sanguinei populis ulularunt tristia
            Galli». ‘Cybebe’ autem bacchius est; nam ‘Cybele’, anapaestus, ut «hic mater cultrix
            Cybele», vel a Cybelo sacerdote dicit vel a Cybelo ‹monte›.</p>
        </div2>

        
<div2 n="223"><head>[schol. 223]</head>

          <p> QVOT PRIVS subtraxit ‘tot’.</p>
        </div2>

        
<div2 n="225"><head>[schol. 225]</head>

          <p> DOCTISSIMA CYMODOCEA poetice, sicut etiam mutatio ipsa confingitur: nam stultissimum
            est, quod ait quidam: ideo ‘doctissima’, quia Ilionei navis fuit.</p>
        </div2>

        
<div2 n="226"><head>[schol. 226]</head>

          <p> DORSO EMINET peritia natandi ostenditur.</p>
        </div2>

        
<div2 n="227"><head>[schol. 227]</head>

          <p> SVBREMIGAT subnatat.</p>
        </div2>

        
<div2 n="228"><head>[schol. 228]</head>

          <p> VIGILASNE DEVM GENS AENEA VIGILA verba sunt sacrorum; nam virgines Vestae certa die
            ibant ad regem sacrorum et dicebant ‘vigilasne rex? vigila’. Quod Vergilius iure dat
            Aeneae, quasi et regi et quem ubique et pontificem et sacrorum inducit peritum. ‘Deum
            gens’ propter «dis genite» et «geniture deos».</p>
        </div2>

        
<div2 n="230"><head>[schol. 230]</head>

          <p> PINVS hoc loco secundum quartam dixit declinationem, in bucolicis iuxta secundam, «ut
            Maenalus argutumque nemus pinosque loquentes semper habet». NOS SVMVS loquitur per
            definitiones.</p>
        </div2>

        
<div2 n="231"><head>[schol. 231]</head>

          <p> PERFIDVS qui post foedus bella commovit: hinc Latinus «ipsi has sacrilego pendetis
            sanguine poenas».</p>
        </div2>

        
<div2 n="233"><head>[schol. 233]</head>

          <p> INVITAE ac si diceret: malueramus tibi potius servire, quam in nympharum numina
            commutari. TEQVE PER AEQVOR QVAERIMVS haec nobis vagandi est causa, ut te invenire
            possimus.</p>
        </div2>

        
<div2 n="234"><head>[schol. 234]</head>

          <p> REFECIT aut ‘re’ vacat: aut quia ante in ipsis forma fuerat navium.</p>
        </div2>

        
<div2 n="235"><head>[schol. 235]</head>

          <p> DEDIT ESSE DEAS Graeca figura, ut «donat habere viro».</p>
        </div2>

        
<div2 n="238"><head>[schol. 238]</head>

          <p> IAM LOCA IVSSA TENET ut et supra diximus, hoc <foreign xml:lang="grc">κατὰ τὸ
              σιωπώμενον</foreign> accipiendum est; nam intellegimus, eum equites misisse per
            terram.</p>
        </div2>

        
<div2 n="240"><head>[schol. 240]</head>

          <p> NE CASTRIS IVNGANT aut ‘se’ subaudis: aut ‘iungant’ pro ‘iungantur’.</p>
        </div2>

        
<div2 n="244"><head>[schol. 244]</head>

          <p> CRASTINA LVX MEA SI NON INRITA DICTA PVTARIS INGENTES RVTVLAE SPECTABIT CAEDIS ACERVOS
            ‘spectabit’ est vera lectio, et ordo est ‘si mea dicta inrita non putaris, crastina lux
            ingentes acervos caedis videbit’: nam male quidam ‘spectabis’ legunt et ad lucem
            referunt. Quod non procedit; nullus enim sic loquitur: o Aenea, nisi quae dico minime
            credis, o lux crastina ingentes caedis acervos videbis.</p>
        </div2>

        
<div2 n="247"><head>[schol. 247]</head>

          <p> HAVD IGNARA MODI moderationis: quippe quae fuerat navis.</p>
        </div2>

        
<div2 n="249"><head>[schol. 249]</head>

          <p> INDE ALIAE CELERANT inde aliae nymphae navium cursus celeriores efficiunt, sicut
            fecerat Cymodocea. INSCIVS rerum quas audierat; nam credere ex aperto non poterat.</p>
        </div2>

        
<div2 n="250"><head>[schol. 250]</head>

          <p> OMINE augurio promissae victoriae.</p>
        </div2>

        
<div2 n="252"><head>[schol. 252]</head>

          <p> ALMA PARENS IDAEA DEVM alma proprie est tellus ab eo quod nos alat, abusive tamen
            etiam aliis numinibus hoc epitheton datur. Terram autem constat esse matrem deum: unde
            et simulacrum eius cum clavi pingitur; nam terra aperitur verno, hiemali clauditur
            tempore. DINDYMA mons Phrygiae.</p>
        </div2>

        
<div2 n="253"><head>[schol. 253]</head>

          <p> TVRRIGERAEQVE VRBES civitates turritae, unde et cum corona turrita mater pingitur
            deum. AD FRENA LEONES hoc fingitur, quod omnis feritas maternae subiacet adfectioni et
            subiugata est.</p>
        </div2>

        
<div2 n="254"><head>[schol. 254]</head>

          <p> PROPINQVES familiare efficias, ut «et propius res aspice nostras».</p>
        </div2>

        
<div2 n="255"><head>[schol. 255]</head>

          <p> PHRYGIBVSQVE ADSIS ac si diceret, et cultoribus tuis.</p>
        </div2>

        
<div2 n="256"><head>[schol. 256]</head>

          <p> TANTVM EFFATVS breviter, ut supra ait, propter lucem iam maturam, id est plenam; nam
            non crepusculum, sed lux matura describitur. REVOLVTA aperta, sicut contra involutum
            dicimus esse quod clausum est. RVEBAT autem oriebatur, ut «et ruit Oceano nox». Et est
            in sensu hysteroproteron: prius enim nox fugatur, sic dies oritur.</p>
        </div2>

        
<div2 n="258"><head>[schol. 258]</head>

          <p> SOCIIS EDICIT secundum dicta nymphae. SIGNA SEQVANTVR vel tesserae vel tubarum, vel
            signa militaria.</p>
        </div2>

        
<div2 n="264"><head>[schol. 264]</head>

          <p> QVALIS SVB NVBIBVS ATRIS altis modo.</p>
        </div2>

        
<div2 n="265"><head>[schol. 265]</head>

          <p> STRYMONIAE vero GRVES a fluvio Thraciae Strymone, iuxta quem habitant. Haec autem
            comparatio non ad telorum pertinet iacum, sed ad Troianorum clamorem.</p>
        </div2>

        
<div2 n="266"><head>[schol. 266]</head>

          <p> FVGIVNTQVE NOTOS aut quosvis ventos frigidos: nam etiam grues significant tempestatem
            futuram, ut in georgicis legimus «aut illum surgentem vallibus imis aeriae fugere
            grues»: aut re vera ‘notos’; horum enim calorem fugiunt cum revertuntur in Thraciam.</p>
        </div2>

        
<div2 n="269"><head>[schol. 269]</head>

          <p> ADLABI CLASSIBVS AEQVOR cum classibus labi.</p>
        </div2>

        
<div2 n="270"><head>[schol. 270]</head>

          <p> ARDET APEX CAPITI ex sequentibus intellegimus Aeneae armorum fieri descriptionem; nam
            dicturus est ‘at non audaci Turno fiducia cessit’, quamvis talia arma conspiceret. Si
            tamen primam respicias conexionem, quasi de Turno videtur dicere: quod non procedit.
            ‘Apex’ coni altitudo hoc loco. Est autem Homeri et locus et comparatio. Hoc autem iste
            violentius posuit, quod ille stellae tantum facit comparationem, hic etiam stellae
            pestiferae, respiciens quas clades Rutulis sit inlaturus Aeneas.</p>
        </div2>

        
<div2 n="272"><head>[schol. 272]</head>

          <p> COMETAE SANGVINEI LVGVBRE RVBENT pro ‘lugubriter’. Cometae autem latine crinitae
            appellantur. Et stoici dicunt has stellas esse ultra XXXII. quarum nomina et effectus
            Avienus, qui iambis scripsit Vergilii fabulas, memorat. Plinius etiam Secundus dicit,
            cometas stellas esse naturales, quae apparent certis temporibus. Item hoc quoque
            commemorat, cometas fieri de planetis quinque, unde interdum bonum, interdum pessima
            significant. Nam si de Venere aut Iove fiant, optima praenuntiant; si de Marte aut
            Saturno, deteriora: nam Mercurialis semper talis est, qualis ille cui cohaeret; unde et
            minister deorum fingitur. Hinc est quod modo ait ‘cometae sanguinei lugubre rubent’, id
            est noxii.</p>
        </div2>

        
<div2 n="273"><head>[schol. 273]</head>

          <p> SIRIVS ARDOR Sirius stella est in ore canis, quae, ut in tertio diximus, quantum in
            ipsa est, pestifera est, sed pro qualitate adiacentium aut vincitur aut maioribus utitur
            viribus: hinc est quod, cum certo tempore semper oriatur, non semper est noxia.</p>
        </div2>

        
<div2 n="275"><head>[schol. 275]</head>

          <p> LAEVO noxio quod autem ait ‘contristat lumine’, cum de stella loqueretur, quam armis
            splendentibus comparavit, bene hoc Statius ad ipsa arma transtulit, dicens «armaque in
            auro tristia».</p>
        </div2>

        
<div2 n="279"><head>[schol. 279]</head>

          <p> QVOD VOTIS OPTASTIS ADEST magna ars persuadentis est, ut quod cupit fieri, in
            praeiudicium trahat. Sic hoc loco quia vult Turnus, ut optent pugnam eius socii, hanc
            eos semper dicit optasse. PERFRINGERE DEXTRA fortiter facere. Et bene verbo usus est
            militari.</p>
        </div2>

        
<div2 n="280"><head>[schol. 280]</head>

          <p> IN MANIBVS non iam in votis, sed in manibus res est. Esto pro ‘sit’: tertia persona
            est. ‘Refero’ autem pro ‘referat’.</p>
        </div2>

        
<div2 n="281"><head>[schol. 281]</head>

          <p> REFERTO FACTA PATRVM alii hic distinguunt, ut sit, referat modo unusquisque facta
            patrum et laudes. Et secutus Sallustium hoc dixit, qui ait, Hispanorum fuisse, ut in
            bella euntibus iuvenibus parentum facta memorarentur a matribus. Alii distinguunt ‘nunc
            magna referto facta’, ut duas res dixerit: nunc unusquisque et suorum factorum
            meminerit, et laudis parentum.</p>
        </div2>

        
<div2 n="285"><head>[schol. 285]</head>

          <p> VERSAT QVOS DVCERE CONTRA cogitat quidem, sed non facit, ne diviso exercitu utrobique
            vincatur: quod sequentia indicant, nam paulo post dicturus est ‘et rapit acer totam
            aciem in Teucros’.</p>
        </div2>

        
<div2 n="286"><head>[schol. 286]</head>

          <p> CONCREDERE ‘con’ vacat.</p>
        </div2>

        
<div2 n="287"><head>[schol. 287]</head>

          <p> ALTIS ‘puppibus’, non ‘pontibus’. </p>
        </div2>

        
<div2 n="288"><head>[schol. 288]</head>

          <p> PONTIBVS scalis navium.</p>
        </div2>

        
<div2 n="289"><head>[schol. 289]</head>

          <p> LANGVENTIS tranquilli. BREVIBVS vadis.</p>
        </div2>

        
<div2 n="290"><head>[schol. 290]</head>

          <p> PER REMOS id est scaphis.</p>
        </div2>

        
<div2 n="291"><head>[schol. 291]</head>

          <p> NON SPIRANT legitur et ‘sperat’, quod et melius est: nam dum vada esse non sperat,
            incidit in ea.</p>
        </div2>

        
<div2 n="295"><head>[schol. 295]</head>

          <p> TOLLITE FERTE ad celeritatem nimiam dictum est. FINDITE ROSTRIS militari felle dictum
            est, ut etiam terra ipsa quodam modo sentiat hostis adventum.</p>
        </div2>

        
<div2 n="297"><head>[schol. 297]</head>

          <p> STATIONE statio est portus temporalis; nam portus est ubi hiematur. Sed modo statio
            siccum litus significat: hoc enim dicit: potiar terra, et navem frangere non recuso.</p>
        </div2>

        
<div2 n="302"><head>[schol. 302]</head>

          <p> INNOCVAE innocuus est cui non nocetur, innoxius qui non novit nocere; sed hoc poetae
            plerumque confundunt.</p>
        </div2>

        
<div2 n="303"><head>[schol. 303]</head>

          <p> DORSO INIQVO dorsum est durior harena, quae remeantibus fluctibus et euntibus densetur
            et in modum saxi durescit, quod a nautis pulvinus vocatur. INIQVO sibi nocenti.</p>
        </div2>

        
<div2 n="304"><head>[schol. 304]</head>

          <p> FLVCTVSQVE FATIGAT subaudis ‘eam’: nam ‘fluctus’ nominativus est singularis.</p>
        </div2>

        
<div2 n="305"><head>[schol. 305]</head>

          <p> EXPONIT IN VNDIS ideo non ‘in undas’, quia in ipso loco res agitur, nec est
            mutatio.</p>
        </div2>

        
<div2 n="311"><head>[schol. 311]</head>

          <p> OMEN PVGNAE Sallustius «pugnam illam pro omine  bello futuram». Ideo ergo ‘omen’,
            quia, sicut nunc, sic ubique  vincet Aeneas. INVASIT AGRESTES quia dixit «et latos
             vastant cultoribus agros».</p>
        </div2>

        
<div2 n="312"><head>[schol. 312]</head>

          <p> THERONE hoc nomen in Pindaro lectum est tantum.</p>
        </div2>

        
<div2 n="314"><head>[schol. 314]</head>

          <p> TVNICAM SQVALENTEM splendentem loricam. HAVRIT ‘ferit’ modo significat.</p>
        </div2>

        
<div2 n="316"><head>[schol. 316]</head>

          <p> ET TIBI PHOEBE SACRVM omnes qui secto matris ventre procreantur, ideo sunt Apollini
            consecrati, quia deus est medicinae, per quam lucem sortiuntur: unde Aesculapius eius
            fingitur filius; ita enim eum procreatum supra diximus. Caesarum etiam familia ideo
            sacra retinebat Apollinis, quia qui primus de eorum familia fuit, exsecto matris ventre
            natus est, unde etiam Caesar dictus est: licet varia de etymologia huius nominis
            dicantur, ut diximus supra. </p>
        </div2>

        
<div2 n="317"><head>[schol. 317]</head>

          <p> QVOD LICVIT PARVO legitur et ‘cui licuit’.</p>
        </div2>

        
<div2 n="321"><head>[schol. 321]</head>

          <p> VSQVE tamdiu, donec.</p>
        </div2>

        
<div2 n="322"><head>[schol. 322]</head>

          <p> ECCE PHARON legitur et ‘Pharo’, ut «it clamor caelo», ut sit dativus ab eo, quod est
            ‘hic Pharus’. Si autem ‘Pharon’ legeris, figuratum est; nam de nominativo transit ad
            dativum, dicens ‘clamanti’.</p>
        </div2>

        
<div2 n="324"><head>[schol. 324]</head>

          <p> FLAVENTEM MALAS flaventes malas habentem, primae aetatis.</p>
        </div2>

        
<div2 n="325"><head>[schol. 325]</head>

          <p> INFELIX NOVA GAVDIA CYDON de Cretensibus accipimus quod in amores puerorum
            intemperantes fuerunt: quod postea in Laconas et in totam Graeciam translatum est, adeo
            ut et Cicero dicat in libris de re publica, obprobrio fuisse adulescentibus si amatores
            non haberent. Propter quod poeta Cydonem inducit amatorem. Novimus autem Cydonas
            Cretenses dici. Sane ‘Cydon’ quando nomen est proprium, ‘Cy’ naturaliter producit; si
            appellativum, corripit ‘Cy’, ut «Parthus sive Cydon, telum inmedicabile torsit». Tamen
            Statius etiam in proprio corripuit, ut «haec regi promissa Cydon haec Lampe dabamus»:
            quod fecit, abutens licentia qua utimur in propriis nominibus. NOVA GAVDIA quem tunc
            primum amare coeperat.</p>
        </div2>

        
<div2 n="326"><head>[schol. 326]</head>

          <p> STRATVS id est paene.</p>
        </div2>

        
<div2 n="327"><head>[schol. 327]</head>

          <p> MISERANDE pro ‘miserandus’; nam pro nominativo vocativum posuit, ut contra «socer arma
            Latinus habeto»: licet illic possit accipi ‘socer arma Latinus habeat’: nam ‘habeto’ et
            secunda et tertia persona est. Tamen etiam alibi nominativum pro vocativo posuit, ut
            «corniger Hesperidum fluvius regnator aquarum».</p>
        </div2>

        
<div2 n="328"><head>[schol. 328]</head>

          <p> STIPATA COHORS unanimiter veniens.</p>
        </div2>

        
<div2 n="329"><head>[schol. 329]</head>

          <p> SEPTENAQVE TELA more suo pro ‘septem’, ut ‘bina’ pro duobus.</p>
        </div2>

        
<div2 n="331"><head>[schol. 331]</head>

          <p> DEFLEXIT PARTIM S. C. ALMA VENVS male ait Donatus, hoc loco ante dictorum oblitum esse
            Vergilium, quod post Iovis prohibitionem bellis facit numina interesse, non respiciens,
            Iovem magis deos hortatum esse in foedera, quam a bellis prohibuisse: nam et paulo post
            tam Iuno, quam Iuturna bellis intererunt.</p>
        </div2>

        
<div2 n="332"><head>[schol. 332]</head>

          <p> ACHATEN omnia nomina quae in ‘tes’ exeunt, vocativum in ‘a’ mittunt, ut ‘Achates
            Achata’, ‘ Thymoetes Thymoeta’.</p>
        </div2>

        
<div2 n="333"><head>[schol. 333]</head>

          <p> SVGGERE TELA MIHI ordo est: suggere tela mihi, quae in campis Iliacis in Graecorum
            stetere corporibus: nullum enim dextera mea in Rutulos sine causa iaculabitur telum
            eorum, quae iam sunt caede hostium comprobata.</p>
        </div2>

        
<div2 n="336"><head>[schol. 336]</head>

          <p> TRANSVERBERAT scindit.</p>
        </div2>

        
<div2 n="339"><head>[schol. 339]</head>

          <p> TRAIECTO MISSA LACERTO quae fuerat missa retroacto lacerto.</p>
        </div2>

        
<div2 n="340"><head>[schol. 340]</head>

          <p> PROTINVS iugiter, continue. TENOREM currendi modum.</p>
        </div2>

        
<div2 n="341"><head>[schol. 341]</head>

          <p> MORIBVNDA morienti similis. Quod ita esse etiam Sallustius comprobat et ostendit, qui
            ait «quasi vitabundus per tramites et saltuosa loca exercitum ductare»: nam Iugurtha non
            vitabat legatum, sed se eum vitare simulabat. Nam quia nomen est, ideo significat
            similitudinem, non passionem. Quod si participialiter diceretur, a passivo veniret:
            omnia enim a passivo participia in ‘dus’ exeunt. MORIBVNDA similis morienti: non enim
            participialiter aliquid significat, sed nominis habet significationem. Nominis autem
            significatio similitudinem habet, non passionem. Quando dico ‘moriturus est’, vere
            moriturus est; moribundus autem non vere, sed similis morienti est: unde et Sallustius
            dixit «quasi vitabundus».</p>
        </div2>

        
<div2 n="342"><head>[schol. 342]</head>

          <p> FRATRIS DE CORPORE RAPTO si diceret ‘fratrum de corpore’, speciosius esset: quod ideo
            omisit, quia hasta Alcanoris tantum vulneraverat manum, in Maeonis vero haeserat
            corpore.</p>
        </div2>

        
<div2 n="344"><head>[schol. 344]</head>

          <p> FEMVR ‘femur’ dicimus, quia legitur ‘huius femoris’; illius vero ablativi non
            invenitur nominativus «laetus eripit a femine», licet Caper in libris enucleati sermonis
            dicat ‘femen’ sed non ponat exemplum. Ergo aut ‘hoc femur’, aut ‘hoc femen’: nam ‘femus’
            non dicimus penitus.</p>
        </div2>

        
<div2 n="345"><head>[schol. 345]</head>

          <p> HIC CVRIBVS hoc est ‘tunc’. Et est ordo: tunc fidens primaevo corpore advenit Clausus.
            Qui Clausus ‘Curibus’, qui erat de Curibus, ut «Verres Romulia»: aut ‘fidens Curibus’,
            ut «ecce Sabinorum prisco de sanguine magnum agmen agens Clausus».</p>
        </div2>

        
<div2 n="346"><head>[schol. 346]</head>

          <p> RIGIDA tenens eam, non vibrans et iaciens.</p>
        </div2>

        
<div2 n="350"><head>[schol. 350]</head>

          <p> BOREAE DE GENTE SVPREMA aut originem ducens a Zetho et Calai, qui filii Boreae et
            Orithyiae nymphae fuerunt, ut ‘de gente’ de genere accipiamus: aut certe in hyperboreis
            montibus natos, unde est origo venti Boreae. ISMARA Thraciae civitas a monte Ismaro.</p>
        </div2>

        
<div2 n="354"><head>[schol. 354]</head>

          <p> EXPELLERE TENDVNT loco se invicem movere contendunt.</p>
        </div2>

        
<div2 n="355"><head>[schol. 355]</head>

          <p> LIMINE id est litore.</p>
        </div2>

        
<div2 n="356"><head>[schol. 356]</head>

          <p> MAGNO AETHERE id est aere in magno; nam venti in aethere non sunt, sed in aere: sic
            supra «atque aethera tranant cum sonitu» pro ‘aerem’.</p>
        </div2>

        
<div2 n="359"><head>[schol. 359]</head>

          <p> OBNIXA OMNIA CONTRA mare mari, nubes nubibus, venti ventis. Legitur et ‘obnixi’, ut
            referatur ad ventos.</p>
        </div2>

        
<div2 n="361"><head>[schol. 361]</head>

          <p> HAERET PEDE PES pro ‘pedi’; nam antiptosis est. Et est Homeri versiculus.</p>
        </div2>

        
<div2 n="364"><head>[schol. 364]</head>

          <p> ARCADAS accusativus est pluralis, cuius ultima syllaba ideo brevis est, quia
            nominativus pluralis ‘es’ terminatur, ut ‘hi Arcades’, ut ‘delphines delphinas’.</p>
        </div2>

        
<div2 n="365"><head>[schol. 365]</head>

          <p> LATIO SEQVACI pro ‘Latinis’. Alibi «invadunt urbem somno vinoque sepultam».</p>
        </div2>

        
<div2 n="366"><head>[schol. 366]</head>

          <p> DIMITTERE QVANDO siquidem. Et est Romanae militiae: nam in locis inpeditis equos
            comitibus dabant et pedestri certamine confligebant.</p>
        </div2>

        
<div2 n="369"><head>[schol. 369]</head>

          <p> QVO FVGITIS hoc amare dictum est. Et iam preces sequuntur.</p>
        </div2>

        
<div2 n="370"><head>[schol. 370]</head>

          <p> DEVICTAQVE BELLA finita, exhausta: nam hostis vincitur, non bellum.</p>
        </div2>

        
<div2 n="372"><head>[schol. 372]</head>

          <p> FIDITE NE PEDIBVS dativus est ‘pedibus’: nam ‘fido tibi’ dicimus.</p>
        </div2>

        
<div2 n="374"><head>[schol. 374]</head>

          <p> HAC VOS ET PALLANTA DVCEM PATRIA ALTA REPOSCIT hoc vult patria, ut per caedes hostium
            revertamur.</p>
        </div2>

        
<div2 n="375"><head>[schol. 375]</head>

          <p> NVMINA NVLLA PREMVNT argumentatur a facili, dicens, non contra deos, sed contra
            mortales bella tractamus.</p>
        </div2>

        
<div2 n="377"><head>[schol. 377]</head>

          <p> ECCE MARIS quod est efficax, in fine posuit: nam dicit eos quo fugiant non habere, cum
            terra teneatur ab hostibus, mare autem pedibus transire non possint. Castra vero ingredi
            turpissimum est: aut certe etiam hoc inpossibile, si ab hostibus obsidentur, ut quidam
            volunt, intellegentes ‘et rapit acer totam aciem in Teucros’ scilicet suam, quam
            ducebat, ceteris relictis. MAGNA CLAVDIT NOS OBICE PONTVS modo usus habet, ut ‘hic obex’
            dicamus, unde quidam ‘magno obice’ legunt. Antiqui etiam ‘haec obex’ dicebant, secundum
            quod est ‘magna obice’. Hinc est quod non nulli vitant generis dubietatem et legunt
            ‘magni’, scilicet ‘maris’. Caper tamen in libris dubii generis probat dici et ‘hic obex’
            et ‘haec obex’, quod, ut diximus, hodie de usu recessit.</p>
        </div2>

        
<div2 n="379"><head>[schol. 379]</head>

          <p> DENSOS PRORVMPIT IN HOSTES ut eos hortaretur exemplo.</p>
        </div2>

        
<div2 n="380"><head>[schol. 380]</head>

          <p> FATIS INIQVIS exitum praeoccupavit futurum.</p>
        </div2>

        
<div2 n="381"><head>[schol. 381]</head>

          <p> MAGNO PONDERE magni ponderis, ut «aere cavo clipeum» pro ‘aeris cavi’.</p>
        </div2>

        
<div2 n="383"><head>[schol. 383]</head>

          <p> RECEPTAT ideo frequentativo usus est, quia haerentem hastam ossibus avellere facile
            non poterat. Ergo ‘receptat’ est frequenti concussione divellit.</p>
        </div2>

        
<div2 n="384"><head>[schol. 384]</head>

          <p> SVPER OCCVPAT quem non desuper occupat: ideo autem ‘desuper’, quia Pallas ad
            evellendam hastam fuerat inclinatus.</p>
        </div2>

        
<div2 n="385"><head>[schol. 385]</head>

          <p> NAM PALLAS ANTE RVENTEM DVM FVRIT ordo est: nam eundem Pallas ante excipit, id est
            dolo interimit; ille enim incautus ruebat, furens propter crudelem mortem sodalis, unde
            et incautus fuerat.</p>
        </div2>

        
<div2 n="387"><head>[schol. 387]</head>

          <p> TVMIDO IN PVLMONE et naturaliter tumido, et quia furebat. ‘In pulmone’ autem
            ‘recondit’ archaismos est pro ‘in pulmonem’.</p>
        </div2>

        
<div2 n="388"><head>[schol. 388]</head>

          <p> RHOETI DE GENTE VETVSTA ANCHEMOLVM haec fabula in Latinis nusquam invenitur
            auctoribus. Avienus tamen, qui totum Virgilium iambis scripsit, hanc commemorat, dicens
            Graecam esse. Rhoetus ergo Marrubiorum rex fuerat in Italia, qui Anchemolo filio
            Casperiam superduxit novercam: hanc privignus stupravit. Quo cognito cum eum pater
            persequeretur et ad poenam vocaret, fugiens ille se ad Turnum contulit.</p>
        </div2>

        
<div2 n="392"><head>[schol. 392]</head>

          <p> SVIS etiam suis: Lucanus «et amissum fratrem lugentibus offert».</p>
        </div2>

        
<div2 n="393"><head>[schol. 393]</head>

          <p> DISCRIMINA differentias.</p>
        </div2>

        
<div2 n="394"><head>[schol. 394]</head>

          <p> THYMBRE pro ‘Thymber’, metri causa metaplasmum fecit. EVANDRIVS ABSTVLIT ENSIS
            possessivum est modo, non patronymicon.</p>
        </div2>

        
<div2 n="396"><head>[schol. 396]</head>

          <p> SEMIANIMESQVE MICANT DIGITI FERRVMQVE RETRACTANT Ennii est, ut «oscitat in campis
            caput a cervice revulsum, semianimesque micant oculi lucemque requirunt»: quem versum
            ita transtulit ad suum carmen Varro Atacinus.</p>
        </div2>

        
<div2 n="397"><head>[schol. 397]</head>

          <p> TVENTES modo videntes, alibi defendentes. </p>
        </div2>

        
<div2 n="398"><head>[schol. 398]</head>

          <p> DOLOR ET PVDOR sic Mezentio «aestuat ingens uno in corde pudor mixtoque insania
            luctu».</p>
        </div2>

        
<div2 n="399"><head>[schol. 399]</head>

          <p> FVGIENTEM RHOETEA PRAETER praeterfugientem.</p>
        </div2>

        
<div2 n="400"><head>[schol. 400]</head>

          <p> FVIT ILO subaudis: ad mortem Ili hoc spatium fuit tantum, et haec sola mora, quo minus
            Ilus periret.</p>
        </div2>

        
<div2 n="402"><head>[schol. 402]</head>

          <p> TEVTHRA ab eo quod est ‘hic Teuthras huius Teuthrae’, quomodo ‘Aeneas Aeneae’.</p>
        </div2>

        
<div2 n="403"><head>[schol. 403]</head>

          <p> TYREN ab eo quod est ‘hic Tyres’.</p>
        </div2>

        
<div2 n="405"><head>[schol. 405]</head>

          <p> OPTATO id est ex voto: per aestatem enim venti frequenter optantur et quasi contingere
            videntur ex voto.</p>
        </div2>

        
<div2 n="407"><head>[schol. 407]</head>

          <p> EXTENDITVR VNA sicut duces diversis locis commissa praelia continuaverant.</p>
        </div2>

        
<div2 n="408"><head>[schol. 408]</head>

          <p> ACIES VVLCANIA ideo abusus est, quia comparatio ad bellum pertinet: nam de igne aciem
            dicere satis incongruum est: ergo ‘acies Vulcania’ vis ignis, quae late per campos
            effunditur.</p>
        </div2>

        
<div2 n="409"><head>[schol. 409]</head>

          <p> VICTOR cui vota processerunt, voti compos, <foreign xml:lang="grc">ἐπιτυχών</foreign>.
            OVANTES abusio est, non proprietas.</p>
        </div2>

        
<div2 n="410"><head>[schol. 410]</head>

          <p> COIT OMNIS IN VNVM unanimiter omnes fortiter faciunt.</p>
        </div2>

        
<div2 n="411"><head>[schol. 411]</head>

          <p> SED BELLIS ACER ‘sed’ modo inceptiva particula est, ut in Sallustio saepius, sicut
            ‘at’ interdum: nam non est coniunctio ratiocinantis.</p>
        </div2>

        
<div2 n="412"><head>[schol. 412]</head>

          <p> IN SVA COLLIGIT ARMA post scutum se clausit, alibi «et se collegit in arma».</p>
        </div2>

        
<div2 n="415"><head>[schol. 415]</head>

          <p> ELATAM IN IVGVLVM iugulo suo vulnus minantem.</p>
        </div2>

        
<div2 n="417"><head>[schol. 417]</head>

          <p> FATA CANENS quasi divinus. Alii ‘cavens’ legunt; secundum quod non statim et divinus:
            nam et ab aliis audita cavere potuerat.</p>
        </div2>

        
<div2 n="418"><head>[schol. 418]</head>

          <p> CANENTIA LVMINA aut hypallage est pro ‘ipse canens’: aut physicam rem dixit; dicuntur
            enim pupillae mortis tempore albescere.</p>
        </div2>

        
<div2 n="419"><head>[schol. 419]</head>

          <p> INIECERE MANVM PARCAE traxerunt debitum sibi. Et sermone usus est iuris: nam manus
            iniectio dicitur quotiens, nulla iudicis auctoritate expectata, rem nobis debitam
            vindicamus.</p>
        </div2>

        
<div2 n="421"><head>[schol. 421]</head>

          <p> DA NVNC THYBRI PATER vicinum invocat numen, circa cuius ripas bella tractantur: sic
            supra «tu dea, tu praesens nostro succurre labori».</p>
        </div2>

        
<div2 n="423"><head>[schol. 423]</head>

          <p> TVA QVERCVS in tuis ripis creata.</p>
        </div2>

        
<div2 n="424"><head>[schol. 424]</head>

          <p> AVDIIT modo exaudiit et ad effectum deduxit, paulo post tantum audiit, ut «audiit
            Alcides iuvenem». DVM TEXIT dum spoliat; nam tempus praesens est, non praeteritum ab eo
            quod est ‘tego’: sic Plautus «ego hunc hominem hodie texam pallio».</p>
        </div2>

        
<div2 n="426"><head>[schol. 426]</head>

          <p> AT NON CAEDE VIRI TANTA PERTERRITA SINIT AGMINA subaudis ‘esse’.</p>
        </div2>

        
<div2 n="428"><head>[schol. 428]</head>

          <p> NODVMQVE MORAMQVE bene addidit ‘moram’, ne ‘nodum’ aliud acciperemus: nam ‘nodus’
            proprie est densa peditum multitudo, sicut ‘turma’ equitum, ut lectum est in disciplina
            militari. ‘Nodum’ ergo pro difficultate accipe, quae vix possit resolvi.</p>
        </div2>

        
<div2 n="430"><head>[schol. 430]</head>

          <p> GRAIS INPERDITA CORPORA TEVCRI quos Graeci perdere nequiverunt. Teucros autem
            accipimus quos secum duxit Aeneas; nam ait «quorum de numero qui sese in bella sequantur
            praestantes virtute legit». Aliter non procedit: nam paulo post erupturi sunt qui
            obsidentur in castris.</p>
        </div2>

        
<div2 n="432"><head>[schol. 432]</head>

          <p> EXTREMI ADDENSENT ACIES Lucanus «quantum pede prima relato constringit gyros acies».
            ‘Denseo’ autem secundae coniugationis est. NEC TVRBA MOVERI TELA MANVSQVE SINIT Lucanus
            «gladiosque suos conpressa timebat».</p>
        </div2>

        
<div2 n="438"><head>[schol. 438]</head>

          <p> MAIORE SVB HOSTE sub hostilitate: nam sub diversis hostibus pereunt.</p>
        </div2>

        
<div2 n="444"><head>[schol. 444]</head>

          <p> AEQVORE IVSSO pro ‘ipsi iussi’. Et est usurpatum participium: nam ‘iubeor’ non
            dicimus, unde potest venire ‘iussus’. Sic ergo hic participium usurpavit, ut Horatius
            verbum, dicens «haec ego procurare et idoneus imperor et non invitus». Ergo satis
            licenter dictum est, adeo ut huic loco Probus alogum posuerit.</p>
        </div2>

        
<div2 n="445"><head>[schol. 445]</head>

          <p> TVM deinde.</p>
        </div2>

        
<div2 n="448"><head>[schol. 448]</head>

          <p> TYRANNI regis superbi.</p>
        </div2>

        
<div2 n="449"><head>[schol. 449]</head>

          <p> AVT SPOLIIS EGO IAM RAPTIS LAVDABOR OPIMIS AVT LETO insigni dilemma argumentum, quod
            est ab utraque parte firmissimum et concludit adversarium. SPOLIIS OPIMIS quae dux duci
            detrahit, ut diximus supra, sunt spolia opima.</p>
        </div2>

        
<div2 n="452"><head>[schol. 452]</head>

          <p> FRIGIDVS ARCADIBVS COIT IN PRAECORDIA SANGVIS praesagio mortis futurae.</p>
        </div2>

        
<div2 n="454"><head>[schol. 454]</head>

          <p> SPECVLA CVM VIDIT AB ALTA hoc ad currus altitudinem spectat, leo ad Turni violentiam
            atque feritatem. Et est ordo: utque leo advolat, talis est Turni imago venientis.</p>
        </div2>

        
<div2 n="457"><head>[schol. 457]</head>

          <p> CONTIGVVM postquam vidit eum venisse intra iactum teli, scilicet ut posset feriri.</p>
        </div2>

        
<div2 n="458"><head>[schol. 458]</head>

          <p> IRE PRIOR PALLAS subaudis ‘voluit’. FORS fortuna, propter illud «audentes fortuna
            iuvat».</p>
        </div2>

        
<div2 n="461"><head>[schol. 461]</head>

          <p> TE PRECOR ALCIDE supra contra inferiorem hostem fluminis imploravit auxilium: nunc
            contra hostem maiorem viribus deum invocat virtute praestantem.</p>
        </div2>

        
<div2 n="462"><head>[schol. 462]</head>

          <p> CERNAT SEMINECI ad illud quod ait Turnus ‘cuperem ipse parens spectator adesset’ hic
            dicit ‘ipse suum cernat interitum’.</p>
        </div2>

        
<div2 n="463"><head>[schol. 463]</head>

          <p> VICTOREMQVE FERANT MORIENTIA LVMINA TVRNI Donatus dicit ‘meminerint’, sed melius est
            ‘sustineant’, quasi pondus et poenam: nec enim meminisse possunt oculi.</p>
        </div2>

        
<div2 n="465"><head>[schol. 465]</head>

          <p> LACRIMASQVE EFFVNDIT INANES hic ostendit eventum futurum.</p>
        </div2>

        
<div2 n="467"><head>[schol. 467]</head>

          <p> STAT SVA CVIQVE DIES sectis philosophorum poetae pro qualitate negotiorum semper
            utuntur, nec se umquam ad unam alligant nisi quorum hoc propositum est, ut fecit
            Lucretius, qui Epicureos tantum secutus est. Scimus autem inter se sectas esse
            contrarias: unde fit ut in uno poeta aliqua contraria inveniamus, non ex ipsius vitio,
            sed ex varietate sectarum. Illud namque quod ait in quarto «sed misera ante diem»,
            Epicureorum est, qui casibus cuncta concedunt: nunc quod dicit ‘stat sua cuique dies’,
            stoicorum est, qui dicunt fatorum statuta servari. Sane prudenter fecit ut fluxam et
            vagam opinionem Epicureorum daret homini - nam illud ex persona poetae dictum -, hanc
            autem validam daret Iovi: nam stoici et nimiae virtutis sunt et cultores deorum. ‘Stat’
            fixa est. ‘Dies’ tempus vitae; nam feminino usus est genere: cum enim masculino utimur,
            re vera diem significamus. BREVE TEMPVS VITAE quia quandoque finitur: ipse paulo post
            «Rhaebe diu, res si qua diu mortalibus ulla est, viximus», item Cicero «quid est enim
            hoc ipsum diu, in quo est aliquid extremum?».</p>
        </div2>

        
<div2 n="468"><head>[schol. 468]</head>

          <p> OMNIBVS EST magna consolatio, quae ostendit non esse dolenda communia. SED FAMAM
            EXTENDERE FACTIS contra illud quod occurrebat, vitanda esse ardua, si brevis est vita,
            dicit ideo amandas esse virtutes, ut vitae brevitas fama et gloriae meritis possit
            augeri.</p>
        </div2>

        
<div2 n="469"><head>[schol. 469]</head>

          <p> OPVS officium.</p>
        </div2>

        
<div2 n="470"><head>[schol. 470]</head>

          <p> GNATI DEVM ut Achilles Thetidis, Memnon Aurorae, Ascalaphus Martis.</p>
        </div2>

        
<div2 n="471"><head>[schol. 471]</head>

          <p> SARPEDON secundum Vergilii declinationem, ut «nothum Sarpedonis alti», paenultima
            habebit accentum in nominativo; secundum Homerum, qui et Sarpedontos et Sarpedonos
            facit, et ultima et paenultima. ETIAM SVA TVRNVM multi ‘en iam’ legunt, ut sit ‘ecce’.
            Et pertinet ad consolationem si cito periturus est ille qui vincit.</p>
        </div2>

        
<div2 n="472"><head>[schol. 472]</head>

          <p> METAS fines, ut «his ego nec metas rerum nec tempora pono». PERVENIT bene ad
            exprimendum celerem mortis adventum praeterito usus est tempore.</p>
        </div2>

        
<div2 n="473"><head>[schol. 473]</head>

          <p> RVTVLORVM REICIT ARVIS respiciendo fecit partem feliciorem, ut «aspice nos hoc
            tantum»: quicquid enim Iuppiter videt, admodum iuvat. REICIT ‘re’ naturaliter brevis est
            et eam pro longa posuit: sic alibi «reice, ne maculis infuscet vellera pullis»: quod
            licet possit excusari, quia cum facit ‘reieci’, ‘i’ inter duas vocales posita, producit
            superiorem, ut dicamus longam eam esse spe, quia per declinationem longa futura est:
            tamen quia in hac re argumentum magis est quam ratio, dicamus ectasin factam, quae
            poetis plerumque conceditur.</p>
        </div2>

        
<div2 n="475"><head>[schol. 475]</head>

          <p> FVLGENTEM DIRIPIT ENSEM ne iacto telo inermis esset.</p>
        </div2>

        
<div2 n="477"><head>[schol. 477]</head>

          <p> VIAM MOLITA hoc est cum difficultate quaesivit: per quod et soliditas clipei, et minus
            firmus hastae iactus ostenditur.</p>
        </div2>

        
<div2 n="481"><head>[schol. 481]</head>

          <p> NVNC MAGE SIT legitur et ‘magis est’, unus tamen sensus est. Sed si ‘mage’ legamus,
            propter metrum dictum est pro ‘magis’, sicut etiam ‘pote’ pro ‘potis’: Persius «qui
            pote? vis dicam? nugaris, cum tibi, calve»: quod adeo in usum venit, ut etiam in prosa
            inveniatur: Cicero in frumentaria «mage condemnatum hominem in iudicium adducere non
            posse». PENETRABILE pro ‘penetrale’ dicitur: nam quod penetrat ‘penetrale’ dicitur, quod
            autem penetratur ‘penetrabile’.</p>
        </div2>

        
<div2 n="484"><head>[schol. 484]</head>

          <p> CVSPIS INGENS ita accipiendum est, ne incongruum sit, de puero si dixeris ‘ingens
            pectus’. Sane cuspidem abusive pro hastae mucrone posuit.</p>
        </div2>

        
<div2 n="485"><head>[schol. 485]</head>

          <p> ET PECTVS PERFORAT hic subdistinguendum, ut ‘ingens’, sicut diximus, ad superiora
            possit referri.</p>
        </div2>

        
<div2 n="487"><head>[schol. 487]</head>

          <p> ANIMVSQVE SEQVVNTVR pro anima: nam animus consilii est, anima vitae.</p>
        </div2>

        
<div2 n="491"><head>[schol. 491]</head>

          <p> REFERTE EVANDRO potest et hic distingui, potest et supra ‘referte’, ut sit ‘Euandro
            remitto qualem meruit filium’.</p>
        </div2>

        
<div2 n="493"><head>[schol. 493]</head>

          <p> SOLAMEN HVMANDI EST quia solacium est viventium, humare defunctos.</p>
        </div2>

        
<div2 n="494"><head>[schol. 494]</head>

          <p> STABVNT constabunt. PARVO non parvo periculo.</p>
        </div2>

        
<div2 n="496"><head>[schol. 496]</head>

          <p> BALTEI potest et synaeresis esse ‘baltei’, potest et hypermetrus versus; nam sequens a
            vocali inchoat. Balteus autem a numero singulari masculini est tantum generis: Iuvenalis
            «balteus et tunicae et cristae»: in numero vero plurali et neutri: idem Iuvenalis
            «quotiens rumoribus ulciscuntur baltea».</p>
        </div2>

        
<div2 n="497"><head>[schol. 497]</head>

          <p> INPRESSVMQVE NEFAS insculptum Danaidum nefas. Donatus tamen ‘inpressum’ dicit coactum,
            quod a patre conpulsae sunt facere.</p>
        </div2>

        
<div2 n="499"><head>[schol. 499]</head>

          <p> CLONVS EVRYTIDES laus ab artifice, ut «mira quem fecerat arte Lycaon», item «divini
            opus Alcimedontis».</p>
        </div2>

        
<div2 n="501"><head>[schol. 501]</head>

          <p> NESCIA MENS HOMINVM quia propter hunc periturus est balteum, quem nunc se sustulisse
            laetatur.</p>
        </div2>

        
<div2 n="502"><head>[schol. 502]</head>

          <p> SVBLATA elata.</p>
        </div2>

        
<div2 n="503"><head>[schol. 503]</head>

          <p> MAGNO CVM OPTAVERIT scilicet pretio: sic alibi «et magno mercentur Atridae». Et est
            sensus talis: erit tempus quo Turnus optabit quovis pretio redimere, ne ipse Pallantem
            occidisse videatur.</p>
        </div2>

        
<div2 n="505"><head>[schol. 505]</head>

          <p> MVLTO GEMITV cum multo gemitu.</p>
        </div2>

        
<div2 n="507"><head>[schol. 507]</head>

          <p> O DOLOR hos duos versus plerique a poeta dictos volunt, alii a sociis qui reportant
            cadaver. ‘Dolor’ autem propter ‘haec te prima dies bello dedit, haec eadem aufert’,
            ‘decus’ propter ‘cum tamen ingentes Rutulorum linquis acervos’.</p>
        </div2>

        
<div2 n="510"><head>[schol. 510]</head>

          <p> CERTIOR AVCTOR id est nuntius verus.</p>
        </div2>

        
<div2 n="511"><head>[schol. 511]</head>

          <p> TENVI DISCRIMINE LETI modico mortis interstitio: per quod magna Pallantis virtus
            ostenditur, quo interempto omnis est in fugam conversus exercitus.</p>
        </div2>

        
<div2 n="512"><head>[schol. 512]</head>

          <p> VERSIS fugatis.</p>
        </div2>

        
<div2 n="513"><head>[schol. 513]</head>

          <p> LATVM LIMITEM ARDENS AGIT PER AGMEN id est facit: sic melius, quam si dicas ‘latum per
            agmen’. Ergo sic intelligamus, aut per ordinem, aut per hypallagen; nam et supra sic ait
            «haec ego vasta dabo et lato te limite ducam».</p>
        </div2>

        
<div2 n="515"><head>[schol. 515]</head>

          <p> PALLAS EVANDER IN IPSIS OMNIA SVNT OCVLIS erat rectum: Pallas, Euander, mensae quas
            advena primas tunc adiit, dextraeque datae, in ipsis omnia sunt oculis. Sed perite
            scissa est narratio, per quam animus Aeneae perturbatus exprimitur.</p>
        </div2>

        
<div2 n="519"><head>[schol. 519]</head>

          <p> INFERIAS QVOS IMMOLET VMBRIS inferiae sunt sacra mortuorum, quod inferis solvuntur.
            Sane mos erat in sepulchris virorum fortium captivos necari: quod postquam crudele visum
            est, placuit gladiatores ante sepulchra dimicare, qui a bustis bustuarii appellati
            sunt.</p>
        </div2>

        
<div2 n="520"><head>[schol. 520]</head>

          <p> CAPTIVO SANGVINE pro ‘captivorum’, ut «captive pendent currus», item «captivaque
            vestis congeritur»: et est, ut diximus, speciosus ornatus.</p>
        </div2>

        
<div2 n="521"><head>[schol. 521]</head>

          <p> MAGO dativus est, ut supra «Ilo namque procul».</p>
        </div2>

        
<div2 n="522"><head>[schol. 522]</head>

          <p> SVBIT subsidit.</p>
        </div2>

        
<div2 n="524"><head>[schol. 524]</head>

          <p> PER PATRIOS MANES ET SPES SVRGENTIS IVLII per eas personas rogat, propter quas
            precatur. </p>
        </div2>

        
<div2 n="526"><head>[schol. 526]</head>

          <p> PENITVS DEFOSSA TALENTA multi enim divitias suas obruebant: unde Horatius «quid iuvat
            inmensum te argenti pondus et auri furtim defossa timidum deponere terra?» Sane melius
            ‘infossa’ diceret, quam ‘defossa’, ad quod est metri necessitate conpulsus: nam fugit
            dubiam syllabam.</p>
        </div2>

        
<div2 n="528"><head>[schol. 528]</head>

          <p> NON HIC VICTORIA TEVCRVM VERTITVR Lucanus «non pondera rerum, nec momenta sumus».</p>
        </div2>

        
<div2 n="532"><head>[schol. 532]</head>

          <p> GNATIS PARCE TVIS qui in Vergilium scripsit declamationes, de hoc loco hoc ait:
            ‘inprobus es, qui aut regi dones, aut filios exheredes’. ‘Parce’ autem est secundum
            antiquos ‘serva’, ut apud Lucilium et Ennium invenitur. ‘Gnatis parce tuis’, atqui supra
            dixit «gnatoque patrique». Quo modo ait ‘gnatis’? Non est contrarium: nam ‘liberos’
            etiam unum dicimus filium, adeo ut Terentius etiam filiam ‘liberos’ dixerit, ut in
            Hecyra «qui illum dignum decreverunt, suos cui liberos committerent», ubi pater de filio
            ad uxorem loquitur. Ergo usurpavit, respiciens ad ‘liberos’, ut gnatos de uno diceret.
            COMMERCIA vicissitudines et ignoscendi facultatem.</p>
        </div2>

        
<div2 n="537"><head>[schol. 537]</head>

          <p> NEC PROCVL HAEMONIDES hoc nomen licet possit esse patronymicon, quia in ‘des’ exit, ut
            dicamus Haemonis filius, tamen melius est ut id proprium esse dicamus, quia nusquam
            aliud nomen eius aut praemissum est aut secutum: ergo simile est patronymico, ut sit
            ‘Haemonides’ sicut Thucydides.</p>
        </div2>

        
<div2 n="538"><head>[schol. 538]</head>

          <p> INFVLA fascia in modum diadematis, a qua vittae ab utraque parte dependent: quae
            plerumque lata est, plerumque tortilis de albo et cocco.</p>
        </div2>

        
<div2 n="539"><head>[schol. 539]</head>

          <p> INSIGNIBVS ARMIS Asper sic legit et utitur Sallustii exemplo, qui ait «equo atque
            armis insignibus»: Probus vero ‘insignibus albis’ dicit legendum, ut vestes albas
            accipiamus, quae sunt sacerdotibus congruae, sicut Statius de Amphiarao dicit.</p>
        </div2>

        
<div2 n="540"><head>[schol. 540]</head>

          <p> CAMPO per campum.</p>
        </div2>

        
<div2 n="541"><head>[schol. 541]</head>

          <p> IMMOLAT quasi victimam, ut ille consueverat: nam hoc verbo ad sacerdotis nomen
            adlusit. INGENTIQVE VMBRA TEGIT aut magnitudine corporis sui obumbrat eius cadaver: aut
            ‘ingenti umbra’, id est morte tegit, ut «in aeternam clauduntur lumina noctem»: aut
            ‘ingenti umbra tegit’ secundum usum accipiendum, id est insultatione eum opprimit et
            adumbrat. SERESTVS Serestos duos intellegamus, unum in castris et unum cum Aenea: nam
            Troiani nondum erupere de castris, ut intellegamus eum quem supra dixit. Ergo duo sunt;
            nec mirum, cum et ipse dixerit, quod exemplo esse possit «Assaracique duo».</p>
        </div2>

        
<div2 n="542"><head>[schol. 542]</head>

          <p> LECTA REFERT proprie dixit: nam spolia quae aptantur tropaeis, legi dicuntur, id est
            eligi. TROPAEVM declinatio latina est, unde paenultima habebit accentum; in numero vero
            plurali quia tropaea dicimus, sicut Graeci, nec aliquid inde mutilamus, erit in
            antepaenultima accentus, sicut apud Graecos.</p>
        </div2>

        
<div2 n="543"><head>[schol. 543]</head>

          <p> INSTAVRANT ACIES <foreign xml:lang="grc">κατὰ τὸ σιωπώμενον</foreign> ante fusas
            accipimus ex eo quod dixit ‘instaurant’. VVLCANI STIRPE CREATVS notandum stirpem de
            patre dictam, cum semper de longi generis significatione dicatur.</p>
        </div2>

        
<div2 n="545"><head>[schol. 545]</head>

          <p> DARDANIDES patronymicon a maioribus.</p>
        </div2>

        
<div2 n="547"><head>[schol. 547]</head>

          <p> DIXERAT ILLE ALIQVID proverbialiter dictum est, ac si diceret, non mirum sic occisum
            esse eum qui sibi plurimum adrogabat.</p>
        </div2>

        
<div2 n="548"><head>[schol. 548]</head>

          <p> CAELOQVE ANIMVM FORTASSE FEREBAT forte exaequaverat caelo, ut de Aenea Drances «quibus
            caelo te laudibus aequem».</p>
        </div2>

        
<div2 n="551"><head>[schol. 551]</head>

          <p> SILVICOLAE FAVNO DRYOPE QVEM NYMPHA CREARAT Faunus hoc loco quidam rusticus
            intellegendus est, non deus, sicut supra Anxyr, quem legimus Iovem. Nonnulli etiam
            nympham non deam volunt, sed graece sponsam dictam, ne incredibile sit ex duobus
            numinibus procreatum esse mortalem: quamquam haec numina secundum Aristotelem aliquando
            moriantur.</p>
        </div2>

        
<div2 n="552"><head>[schol. 552]</head>

          <p> ILLE REDVCTA id est longa, ut «interea videt Aeneas in valle reducta». Et intellegimus
            protenta hasta Tarquiti arma esse inpedita. Alii ‘reducta’ retro acta dicunt, quod non
            procedit.</p>
        </div2>

        
<div2 n="557"><head>[schol. 557]</head>

          <p> ISTIC NVNC sarcasmos est, id est hostilis inrisio.</p>
        </div2>

        
<div2 n="558"><head>[schol. 558]</head>

          <p> PATRIO SEPVLCHRO etiam hinc apparet, Faunum hominem fuisse.</p>
        </div2>

        
<div2 n="560"><head>[schol. 560]</head>

          <p> INPASTI ita avidi, ut semper credantur inpasti, sicut de harpyiis dixit «et pallida
            semper ora fame», quasi fame.</p>
        </div2>

        
<div2 n="564"><head>[schol. 564]</head>

          <p> AVSONIDVM pro ‘Ausonidarum’, sicut ‘deum’ pro ‘deorum’: nam ‘Ausonidum’ a genere
            feminino venit ut ‘haec Ausonis’, ‘hae Ausonides’. ‘Ausonidarum’ vero venit ab eo quod
            est ‘hic Ausonida huius Ausonidae’. TACITIS REGNAVIT AMYCLIS inter Caietam et Terracinam
            oppidum constitutum est a Laconibus, qui comites Castoris et Pollucis fuerunt et ab
            Amyclis, provinciae Laconicae civitate, ei inditum nomen est. Lacones itaque isti cum
            secundum Pythagoream sectam a caede omnium animalium abstinerent - unde Iuvenalis
            «cunctis animalibus abstinuit qui tamquam homine» - et ex vicinis paludibus natas
            serpentes occidere nefas putarent, ab iisdem interempti sunt: unde Amyclas tacitas
            dicit, id est Pythagoreas: nam Pythagorica virtus est quinquennale silentium. Est et
            alia expositio: cum frequenter falso nuntiarentur hostes et inani terrore civitas
            quassaretur, lata lege cautum est ne quis umquam hostis nuntiaret adventum. Postea cum
            vere hostis veniret, nullo nuntiante, ex inproviso civitas capta est: unde tacitae
            Amyclae dictae sunt, quod periere silentio. Hinc est quod ait Lucilius «mihi necesse est
            loqui: nam scio Amyclas tacendo perisse».</p>
        </div2>

        
<div2 n="565"><head>[schol. 565]</head>

          <p> AEGAEON QVALIS ipse est et Briareus. IGNEM PECTORIBVS ARSISSE Asper dicit, ignem hunc
            animae intellegendum calorem, venientem ex ferocia, ut sit ‘cum vim suae crudelitatis
            efflaret’. Alii ignem hunc fulminis volunt, ut sit dictum quemadmodum in primo «illum
            expirantem transfixo pectore flammas». Sane notandum ‘ignem arsisse’, cum igni alia res
            ardeat.</p>
        </div2>

        
<div2 n="569"><head>[schol. 569]</head>

          <p> SIC ut non unam manum putares: namque ad hoc pertinet comparatio, ut intellegamus, eum
            multitudinis vice dimicasse.</p>
        </div2>

        
<div2 n="570"><head>[schol. 570]</head>

          <p> INTEPVIT MVCRO nimia scilicet caede.</p>
        </div2>

        
<div2 n="571"><head>[schol. 571]</head>

          <p> QVADRIIVGES propter homoeoteleuton noluit dicere ‘quadriiugos’, et contulit se ad
            aliam declinationem: nam et et ‘quadriiuges’ et ‘quadriiugos’ dicimus, sicut ‘inermis’
            et ‘inermus’, ‘exanimis’ et ‘exanimus’.</p>
        </div2>

        
<div2 n="572"><head>[schol. 572]</head>

          <p> ATQVE ILLI equi scilicet, nam ad superiora retulit: quod sciendum est esse vitiosum;
            interposuit enim ‘adversaque pectora’. LONGE GRADIENTEM longis gradibus incedentem: et
            est militaris incessus.</p>
        </div2>

        
<div2 n="575"><head>[schol. 575]</head>

          <p> BIIVGIS erit nominativus ‘hic biiugus’: nam biiugibus faceret, si esset tertiae formae
            ab eo quod est ‘hic biiugis, huius biiugis’.</p>
        </div2>

        
<div2 n="581"><head>[schol. 581]</head>

          <p> NON DIOMEDIS EQVOS NEC CVRRVS CERNIS ACHILLIS duos obicit a quibus est victus Aeneas,
            nec tamen usquequaque: nam eorum impetus evitavit.</p>
        </div2>

        
<div2 n="585"><head>[schol. 585]</head>

          <p> DICTA PARAT potest legi et ‘dicta parat contra’.</p>
        </div2>

        
<div2 n="586"><head>[schol. 586]</head>

          <p> PRONVS PENDENS ‘pronus’ nomen est, nam et comparatur, ut ‘pronior’. Si autem
            participium esset, fieret vitiosa elocutio sine interpositione coniunctionis.</p>
        </div2>

        
<div2 n="587"><head>[schol. 587]</head>

          <p> PROIECTO extento, ut «proiectaque saxa Pachyni».</p>
        </div2>

        
<div2 n="592"><head>[schol. 592]</head>

          <p> LVCAGE NVLLA TVOS CVRRVS FVGA SEGNIS EQVORVM PRODIDIT A. V. V. E. H. V. haec adlocutio
            contraria est superiori, hoc enim continet: obiecisti mihi quod sim et a Diomede et ab
            Achille conversus in fugam; te vero, o Lucage, nec equorum tarditas prodidit, quod mihi
            contigit cum a Diomede occisus est Pandarus qui in eodem curru dimicabat, nec aliqua
            umbra equi tui sunt territi, quod factum saepius in Homero legitur, sicut paulo post
            Turnum cogit imago bella deserere. Potest tamen et ad illud referri quo tempore eum ab
            Achille nube cava Neptunus eripuit, ut in quinto commemoratur.</p>
        </div2>

        
<div2 n="594"><head>[schol. 594]</head>

          <p> IPSE ROTIS SALIENS sarcasmos est; nam per inrisionem dictum est: ille enim vulneratus
            ceciderat. ‘Rotis’ curru, a parte totum.</p>
        </div2>

        
<div2 n="598"><head>[schol. 598]</head>

          <p> SINE permitte, relinque, patere, <foreign xml:lang="grc">συγχώρησον</foreign>.</p>
        </div2>

        
<div2 n="601"><head>[schol. 601]</head>

          <p> LATEBRAS ANIMAE PECTVS definitio est pectoris.</p>
        </div2>

        
<div2 n="602"><head>[schol. 602]</head>

          <p> EDEBAT quasi ad spectaculum: unde et munerum editores vocantur.</p>
        </div2>

        
<div2 n="608"><head>[schol. 608]</head>

          <p> VT REBARE ut arbitrabaris, verum est quod Troiani Veneris virtute nituntur. Et dictum
            est per ironiam: nam superfluo quidam hanc orationem simpliciter dictam volunt, ut re
            vera dicat Iuppiter per se nihil posse Troianos. Quod falsum est, adeo ut Iunonis oratio
            ad ironiam, non ad simplicia verba respondeat. NEC TE SENTENTIA FALLIT hoc per
            parenthesin dictum est.</p>
        </div2>

        
<div2 n="609"><head>[schol. 609]</head>

          <p> VIVIDA fortis, ut «sed bello vivida virtus».</p>
        </div2>

        
<div2 n="611"><head>[schol. 611]</head>

          <p> CVI IVNO SVMMISSA humilis. Et quia intellexit obliqua Troianorum accusatione inpugnari
            suum pudorem, etiam ipsa respondet oblique.</p>
        </div2>

        
<div2 n="612"><head>[schol. 612]</head>

          <p> TRISTIA severa: Terentius «tristis veritas inest in vultu atque in verbis fides», item
            contra Vergilius «furias amnemque severum».</p>
        </div2>

        
<div2 n="615"><head>[schol. 615]</head>

          <p> QVIN ut non: nam adfirmativa particula est.</p>
        </div2>

        
<div2 n="617"><head>[schol. 617]</head>

          <p> NVNC PEREAT TEVCRISQVE PIO DET SANGVINE POENAS ductus est; nam non agit ut pereat, sed
            magis favet eius saluti. Quod autem dicit ‘pio sanguine’, Aeneae eum latenter exaequat,
            qui ubique inducitur cultor deorum.</p>
        </div2>

        
<div2 n="618"><head>[schol. 618]</head>

          <p> ILLE TAMEN quamquam moriturus est, tamen a diis originem ducit. NOSTRA divina.</p>
        </div2>

        
<div2 n="619"><head>[schol. 619]</head>

          <p> QVARTVS PATER abavus: nec est contrarium illud «cui Pilumnus avus»: potuit enim fieri
            ut et avus eius et abavus a Pilumno Pilumni nominarentur.</p>
        </div2>

        
<div2 n="622"><head>[schol. 622]</head>

          <p> SI MORA PRAESENTIS LETI ex Iovis concessione quali arte egerit Iuno, cognoscitur,
            scilicet ut Turnus posset evadere. CADVCO morituro.</p>
        </div2>

        
<div2 n="623"><head>[schol. 623]</head>

          <p> PONERE facere, sic Lucilius Homerum secutus, qui ait <foreign xml:lang="grc">ἄλγε᾿
              ἔθηκε</foreign> id est fecit.</p>
        </div2>

        
<div2 n="625"><head>[schol. 625]</head>

          <p> HACTENVS INDVLSISSE VACAT ingenti arte locutus est: nam dicendo ‘vacat’ ostendit,
            supra hoc breve spacium ulterius bonam stellarum inradiationem Turni fata differre non
            posse: unde non ait ‘indulsisse libet’, sed ‘vacat’, ac si diceret: iam undique in
            mortem truditur Turnus, hoc tantum vacat spatium. Hinc est quod et supra ait «metasque
            dati perenit ad aevi».</p>
        </div2>

        
<div2 n="626"><head>[schol. 626]</head>

          <p> VENIA VLLA beneficium, quod te speras mereri.</p>
        </div2>

        
<div2 n="628"><head>[schol. 628]</head>

          <p> QVAE VOCE GRAVARIS quae negas fato; vox enim Iovis fatum est: Statius «et vocem fata
            secuntur». Hoc autem dicit: utinam quae negas voce, id est fato, mente praestares. Nam
            si Iovis vox fatum est, potest aliud fati ordinem commutare. ‘Gravaris’ autem negas,
            graviter fers. Et hac elocutione non nisi per accusativum utimur, ut si dicas ‘gravor
            adventum tuum’, id est graviter fero, gravor praesentiam tuam: nam et ipse sic dixit
            ‘quae gravaris’. Aliter non dicimus in hac significatione. Similiter etiam accusativo
            casu utimur, cum volumus absolutam facere elocutionem et per gerundi modum aliquid
            dicere, ut ‘petendum mihi est equum, codicem, byrrum’ - hinc Vergilius «aut pacem
            Troiano ab rege petendum», Sallustius «castra sine vulnere introitum» - nam si dixeris
            ‘petendus est codex’, iam non per gerundi modum, sed participialiter loqueris.</p>
        </div2>

        
<div2 n="629"><head>[schol. 629]</head>

          <p> RATA firma, perpetua.</p>
        </div2>

        
<div2 n="631"><head>[schol. 631]</head>

          <p> VERI VANA FEROR sum veritatis ignara.</p>
        </div2>

        
<div2 n="634"><head>[schol. 634]</head>

          <p> NIMBO SVCCINCTA nubibus, quia praemisit ‘agens hiemem’: quod nisi esset, splendorem
            acciperemus, qui est circa corpus deorum.</p>
        </div2>

        
<div2 n="636"><head>[schol. 636]</head>

          <p> NVBE CAVA erit nominativus ‘haec nubes’; nam ‘nubs’ non dicimus, quod ait Livius
            Andronicus, qui primus edidit fabulam <del>[Latinam]</del> apud nos.</p>
        </div2>

        
<div2 n="638"><head>[schol. 638]</head>

          <p> IVBASQVE propter equinam caudam, quae esse solebat in galeis, ut «cristaque hirsutus
            equina».</p>
        </div2>

        
<div2 n="639"><head>[schol. 639]</head>

          <p> DIVINI ADSIMVLAT CAPITIS hoc ex persona poetae dictum est, intuentis futura: nam post
            mortem in numerum referetur deorum. INANIA nec a membris, nec a mente venientia.</p>
        </div2>

        
<div2 n="641"><head>[schol. 641]</head>

          <p> OBITA sumpta, suscepta et conpleta.</p>
        </div2>

        
<div2 n="643"><head>[schol. 643]</head>

          <p> EXVLTAT ‘exultare’ est gaudere, et per se plenum est: nam ‘insultare’ est irridere
            inimicos. Et dicimus ‘insulto tibi’, licet Sallustius dixerit «multos ab adulescentia
            bonos insultaverat»: quamvis possit illic alia esse significatio, id est in multos bonos
            insultaverat, hoc est impetum fecerat.</p>
        </div2>

        
<div2 n="644"><head>[schol. 644]</head>

          <p> INRITATQVE VIRVM TELIS ideo hac arte agit Iuno et imagine decipit Turnum, quia si ei
            ex aperto fugam suaderet, more viri fortis ille fugae praeponeret mortem, cum praesertim
            ipse in sequentibus dicat «usque adeone mori miserum est?».</p>
        </div2>

        
<div2 n="648"><head>[schol. 648]</head>

          <p> TVRBIDVS elatus adrogantia, tumens.</p>
        </div2>

        
<div2 n="650"><head>[schol. 650]</head>

          <p> TELLVS QVAESITA PER VNDAS sic alibi «en agros et quam bello, Troiane, petisti
            Hesperiam metire iacens».</p>
        </div2>

        
<div2 n="651"><head>[schol. 651]</head>

          <p> VOCIFERANS SEQVITVR sequens clamabat, non ante dixit et sic est secutus.</p>
        </div2>

        
<div2 n="652"><head>[schol. 652]</head>

          <p> NEC FERRE VIDET SVA GAVDIA VENTOS proverbium est ‘venti ferunt gaudia’, id est
            laetatur incassum: sic supra «sed aurae omnia discerpunt», item «partem mente dedit,
            partem volucres dispersit in auras».</p>
        </div2>

        
<div2 n="653"><head>[schol. 653]</head>

          <p> FORTE RATIS descriptio per parecbasin facta, non enim a superioribus pendet, sed ante
            dictis adiungitur, ut «insula Sicanium iuxta latus». Has autem descriptiones esse aptas
            et raras convenit, sicut etiam Horatius docet in arte poetica, dicens «purpureus late
            qui splendeat unus et alter adsuitur pannus»: sunt enim ornatui. CREPIDINE SAXI crepido
            est abrupti saxi altitudo. Sane hoc loco antiptosis facta est propter metrum:
            ‘coniuncta’ ergo ‘crepidine’ pro ‘crepidini’, sicut «haeret pede pes» pro ‘pedi’.</p>
        </div2>

        
<div2 n="655"><head>[schol. 655]</head>

          <p> OSINIVS ipse est quem supra Massicum dixit. Ergo, ut diximus, <del>[si]</del> Osinius
            proprium est, Massicus appellativum: licet possit fieri ut duo nomina unius sint, ut
            Numa Pompilius, Alexander Magnus. CLVSINIS ORIS Tusciae civitate.</p>
        </div2>

        
<div2 n="658"><head>[schol. 658]</head>

          <p> TRANSILIT hoc sermone festinantis celeritas indicatur.</p>
        </div2>

        
<div2 n="659"><head>[schol. 659]</head>

          <p> RVMPIT SATVRNIA FVNEM ne deprehenso dolo ad bellum rediret.</p>
        </div2>

        
<div2 n="661"><head>[schol. 661]</head>

          <p> ILLVM AVTEM AENEAS ABSENTEM IN PROELIA POSCIT sic melius, quam sicut non nulli volunt
            – Vrbanus namque sic legit - ‘ille autem Aenean absentem in proelia poscit’, ut ‘obvia
            multa virum dat corpora morti’ de nautis in navi inventis intellegamus. Quod non
            procedit; nam absens dicitur qui recedit: quod nunc Turno congruit, non Aeneae qui
            interest proeliis.</p>
        </div2>

        
<div2 n="665"><head>[schol. 665]</head>

          <p> MEDIO ad medium. TVRBO vis venti.</p>
        </div2>

        
<div2 n="666"><head>[schol. 666]</head>

          <p> IGNARVS RERVM artis per quam evaserat.</p>
        </div2>

        
<div2 n="668"><head>[schol. 668]</head>

          <p> OMNIPOTENS GENITOR duo antonomasiva pro uno proprio, ut «Tritonia Pallas». TANTON pro
            ‘tantone’. Et constat mutilatas partes orationis accentum in eodem loco habere, in quo
            etiam integrae habuerunt: nam moria, id est minores particulae, ut ‘que, ne, ve, ce’,
            quotiens iunguntur aliis partibus, ante se accentum faciunt, qualislibet sit syllaba
            quae praecedit, sive brevis sive longa, ut ‘musaque, huiusve, illucce, tantone’: et haec
            mutilata similiter proferuntur, scilicet sub eodem accentu.</p>
        </div2>

        
<div2 n="670"><head>[schol. 670]</head>

          <p> QVEMVE REDVCIT? qualem, ut «hunc ego te Euryale aspicio?» et quasi nescius sui est in
            tanta rerum permutatione.</p>
        </div2>

        
<div2 n="671"><head>[schol. 671]</head>

          <p> LAVRENTISNE ITERVM M. quasi deliberatio est.</p>
        </div2>

        
<div2 n="672"><head>[schol. 672]</head>

          <p> QVID MANVS ILLA VIRVM? syllepsis per genus: nam a manu, id est multitudine, ad viros
            transitum fecit.</p>
        </div2>

        
<div2 n="674"><head>[schol. 674]</head>

          <p> PALANTES VIDEO intellegimus eum non longe a terris fuisse: nam quod ait supra ‘medio
            fert aequore’, ut diximus, ‘ad medium’ accipiendum est. Aut quia medium dicitur omne
            quod est inter finem et initium, ut «interea medium Aeneas iam classe tenebat».
            GEMITVMQVE CADENTVM ACCIPIO hinc apparet de Aenea dictum ‘obvia multa virum demittit
            corpora morti’.</p>
        </div2>

        
<div2 n="675"><head>[schol. 675]</head>

          <p> IMA TERRA dolet sibi etiam infelicium vota sublata: siquidem in mari constitutus
            optare hiatum non potest terrae. Imam autem terram prudenter dixit, quae continet
            maria.</p>
        </div2>

        
<div2 n="676"><head>[schol. 676]</head>

          <p> MISERESCITE VENTI pro petentis qualitate nonnumquam etiam mors videtur esse miseratio,
            ut hoc loco, item supra «figite me, si qua est pietas».</p>
        </div2>

        
<div2 n="677"><head>[schol. 677]</head>

          <p> ADORO ‘ad’ vacat, et est metri causa additum.</p>
        </div2>

        
<div2 n="678"><head>[schol. 678]</head>

          <p> SYRTIS ubi harenosa sunt loca syrtes vocantur: ergo ‘inmittite me ad saeva vada
            syrtium’ aut harenosa loca, aut re vera ad syrtes, id est mundi extrema, quo me nec fama
            comitetur. </p>
        </div2>

        
<div2 n="681"><head>[schol. 681]</head>

          <p> MVCRONE INDVAT aut <foreign xml:lang="grc">καταχρηστικῶϛ</foreign> dixit ‘induat’ pro
            ‘feriat’: aut hypallage est pro ‘mucronem suo induat corpore’. Si enim ‘induere’ est
            vestire, non mucrone corpus induitur, sed induitur mucro corpore, id est tegitur et
            vestitur.</p>
        </div2>

        
<div2 n="682"><head>[schol. 682]</head>

          <p> CRVDVM crudelem, cruentum.</p>
        </div2>

        
<div2 n="686"><head>[schol. 686]</head>

          <p> ANIMI MISERATA pro ‘animo miserata’: nam figurate locutus est, sicut «o praestans
            animi» pro ‘animo’, id est illa re.</p>
        </div2>

        
<div2 n="688"><head>[schol. 688]</head>

          <p> AD VRBEM Ardeam. Et ideo sic longe, ne ex propinquo statim rediret, et ut eum adfectus
            retineret parentis.</p>
        </div2>

        
<div2 n="689"><head>[schol. 689]</head>

          <p> AT IOVIS INTEREA MONITIS novimus sacrilegum esse Mezentium, Iovem etiam et hortatum
            esse alios deos, ut a bello desisterent, et dixisse «rex Iuppiter omnibus idem». Quomodo
            ergo procedit ‘at Iovis interea monitis’? Dicimus primum, Iovem iustitiae favere, non
            partibus: quod si est, iure Mezentium in Turni locum facit venire, ut iustum proelium
            inveniatur, ne una penitus pars a ducibus sit destituta. Quod autem dicitur, sacrilegum
            Iuppiter admonere non debuit, non admonet, ut vincat, sed ut possit perire. Illud etiam
            frustra quaeritur, quemadmodum numini sacrilegus obtemperare potuerit, cum Mezentium non
            aperte Iuppiter moneat, sed ei iniciat tale desiderium: unde est «dine hunc ardorem
            mentibus addunt, Euryale? An sua cuique deus fit dira cupido?» MONITIS ab eo quod est
            ‘haec monita’ hic venit dativus; nam et ‘hos monitus’ dicimus, ut Persius «hos pueris
            monitus patres infundere lippos». Sed a quarta declinatione nec singulari dativo utimur
            nec plurali: nam unum nomen est de his, quae licet duplicem habeant declinationem, tamen
            aliquibus eorum casibus propter asperitatem non utimur, ut ‘laurui lauribus’, cum et
            ‘huius laurus’ et ‘ab hac lauru’ dicamus.</p>
        </div2>

        
<div2 n="691"><head>[schol. 691]</head>

          <p> CONCVRRVNT TYRRHENAE ACIES quae specialiter odio Mezentii in bellum ruebant.</p>
        </div2>

        
<div2 n="693"><head>[schol. 693]</head>

          <p> PRODIT IN AEQVOR extenditur: hinc Iuvenalis «quae pelago occurrunt medio longeque
            relinquunt Italiam».</p>
        </div2>

        
<div2 n="694"><head>[schol. 694]</head>

          <p> PONTO contra pelagus: nam dativus est.</p>
        </div2>

        
<div2 n="697"><head>[schol. 697]</head>

          <p> FVGACEM velocem modo.</p>
        </div2>

        
<div2 n="698"><head>[schol. 698]</head>

          <p> LATAGVM OCCVPAT OS pro ‘Latagi os occupat’ et est Graeca figura, in Homero frequens,
            ut si dicas <foreign xml:lang="grc">ἔκρουσεν Ἀχιλλέα τὸν πόδα</foreign>, id est Achillem
            percussit pedem pro percussit Achillis pedem.</p>
        </div2>

        
<div2 n="699"><head>[schol. 699]</head>

          <p> POPLITE PALMVM ea parte, qua plurimum poterat.</p>
        </div2>

        
<div2 n="701"><head>[schol. 701]</head>

          <p> DONAT HABERE Graeca figura, ut «argenti magnum dat ferre talentum».</p>
        </div2>

        
<div2 n="705"><head>[schol. 705]</head>

          <p> CISSEIS Hecuba filia Cissei secundum Euripidem, secundum alios Dymantis. Quod autem
            ait ‘face praegnas’, haec ratio est, quia antequam pareret, faculam se peperisse vidit
            in somnis. VRBE PATERNA OCCVBAT subaudis ‘Paris’: quod ut non diceret, metri est
            necessitate conpulsus.</p>
        </div2>

        
<div2 n="706"><head>[schol. 706]</head>

          <p> IGNARVM LAVRENS HABET ORA MIMANTA scilicet casus sui; vera tamen est lectio ‘ignarum’,
            id est ignoratum, qui nesciretur: et est supina significatio, sicut in quarto «liquitque
            volatile ferrum nescius» pro ‘qui nesciebatur’.</p>
        </div2>

        
<div2 n="708"><head>[schol. 708]</head>

          <p> ACTVS coactus in retia.</p>
        </div2>

        
<div2 n="709"><head>[schol. 709]</head>

          <p> DEFENDIT texit, ut «hic mihi dum teneras defendo a frigore myrtos». VESVLVS mons
            Liguriae iuxta Alpes. Liguria autem cohaeret Tusciae, de qua fuerat Mezentius: unde
            satis est congrua comparatio. MVLTOSQVE pro ‘multosve’: non enim vicina est palus
            Laurentia monti Vesulo, ut possit unus idemque aper intellegi. LAVRENTIA pro ‘laurens’:
            nam recta derivatio haec est.</p>
        </div2>

        
<div2 n="710"><head>[schol. 710]</head>

          <p> PASTVS pro ‘pastum’, nam supra ait ‘quem’: ergo antiptosis est.</p>
        </div2>

        
<div2 n="711"><head>[schol. 711]</head>

          <p> INHORRVIT ARMOS id est armis inhorruit: aut certe in armos horruit et erexit
            saetas.</p>
        </div2>

        
<div2 n="713"><head>[schol. 713]</head>

          <p> TVTIS CLAMORIBVS praeter periculum.</p>
        </div2>

        
<div2 n="714"><head>[schol. 714]</head>

          <p> IVSTAE IRAE propter illud «mortua quin etiam iungebat corpora vivis componens
            manibusque manus atque oribus ora».</p>
        </div2>

        
<div2 n="717"><head>[schol. 717]</head>

          <p> CVNCTATVR disponit se per omnes partes. TERGO scuto, ut «et venit adversi in tergum
            Sulmonis».</p>
        </div2>

        
<div2 n="719"><head>[schol. 719]</head>

          <p> CORYTHI DE FINIBVS Corythus est et civitas Tusciae, et mons, et rex, pater Dardani:
            unde nunc ad quosvis potest referri.</p>
        </div2>

        
<div2 n="720"><head>[schol. 720]</head>

          <p> GRAIVS HOMO oriundo quidem Graecus, sed qui nunc de Tuscia venisset ad bellum.</p>
        </div2>

        
<div2 n="721"><head>[schol. 721]</head>

          <p> MISCENTEM perturbantem.</p>
        </div2>

        
<div2 n="722"><head>[schol. 722]</head>

          <p> PVRPVREVM PINNIS bene galeatum, ut «purpurei cristis iuvenes», id est pulchri. PACTAE
            CONIVGIS hic ordo est: conciliata primo, dein conventa, dein pacta, dein sponsa.</p>
        </div2>

        
<div2 n="724"><head>[schol. 724]</head>

          <p> VAESANA FAMES alibi «et malesuada Fames». FVGACEM velocem.</p>
        </div2>

        
<div2 n="725"><head>[schol. 725]</head>

          <p> SVRGENTEM crescentem, cornibus eminentem.</p>
        </div2>

        
<div2 n="726"><head>[schol. 726]</head>

          <p> COMASQVE ARREXIT naturale enim est, ut irati leones erigant iubas.</p>
        </div2>

        
<div2 n="727"><head>[schol. 727]</head>

          <p> LAVIT ab eo quod est ‘lavo lavis’: nam hoc verbum et primae est coniugationis et
            tertiae, a qua nunc ait ‘lavit’, item Horatius «lavit amne crines», item «neque dulci
            mala vino lavere».</p>
        </div2>

        
<div2 n="731"><head>[schol. 731]</head>

          <p> INFRACTA aut valde fracta: aut re vera infracta.</p>
        </div2>

        
<div2 n="732"><head>[schol. 732]</head>

          <p> ORODEN istum Oroden, virum fortem, intellegimus in fugam necessitate conversum: nam
            ipse paulo post dicturus est ad hortandos socios ‘pars belli haud temnenda viri, iacet
            altus Orodes’.</p>
        </div2>

        
<div2 n="735"><head>[schol. 735]</head>

          <p> FVRTO insidiis.</p>
        </div2>

        
<div2 n="737"><head>[schol. 737]</head>

          <p> HAVD TEMNENDA VIRI Asper ‘viris’ legit. ALTVS magnus, ut «sic pater ille deum faciat,
            sic altus Apollo».</p>
        </div2>

        
<div2 n="738"><head>[schol. 738]</head>

          <p> PAEANA SECVTI paean proprie Apollinis laus est, sed abusive etiam aliorum dicitur;
            unde Pindarus opus suum, quod et hominum et deorum continet laudes, paeanas vocavit.</p>
        </div2>

        
<div2 n="740"><head>[schol. 740]</head>

          <p> NEC LONGVM LAETABERE duo dixit: nec diu laetaberis, nec me indefenso. Homeri autem
            more morienti dedit scientiam futurorum. LONGVM pro ‘longe’: nomen pro adverbio
            posuit.</p>
        </div2>

        
<div2 n="742"><head>[schol. 742]</head>

          <p> SVBRIDENS per iracundiam ridens loquitur: unde et illud per inrisionem dictum
            accipitur ‘ast de me divum pater atque hominum rex viderit’, id est viderit utrum
            Mezentio possit nocere ille quem vos deorum et hominum creditis esse rectorem.</p>
        </div2>

        
<div2 n="744"><head>[schol. 744]</head>

          <p> EDVXIT CORPORE TELVM quo facilius posset perire: Lucanus «non eget ingestis, sed
            avulsis pectore telis».</p>
        </div2>

        
<div2 n="745"><head>[schol. 745]</head>

          <p> DVRA QVIES blandae contraria: sic dictum est et ‘somnus ferreus’.</p>
        </div2>

        
<div2 n="747"><head>[schol. 747]</head>

          <p> CAEDICVS ALCATHOVM hoc loco est confusio in aliquibus nominibus: nam quis sit
            Troianus, quis Rutulus, ignoratur.</p>
        </div2>

        
<div2 n="748"><head>[schol. 748]</head>

          <p> RAPO Rapon dicitur, sicut Tarchon; sed metri causa ‘n’ detraxit, ut possit synaliphe
            fieri, sicut supra «haud procul hinc Tarcho».</p>
        </div2>

        
<div2 n="750"><head>[schol. 750]</head>

          <p> INFRENIS casu equi asperrimi, qui frenorum sperneret regimen. Infrenos autem etiam
            homines dicimus, ut «hinc Numidae infreni cingunt». Dicimus autem et infrenus et
            infrenis, sicut inermus et inermis.</p>
        </div2>

        
<div2 n="751"><head>[schol. 751]</head>

          <p> PROCESSERAT AGIS contra Messapum dimicaturus: quod nequivit efficere, nam a Valero,
            ante quam ad Messapum perveniret, occisus est.</p>
        </div2>

        
<div2 n="752"><head>[schol. 752]</head>

          <p> HAVD EXPERS non ignarus virtutis parentum.</p>
        </div2>

        
<div2 n="754"><head>[schol. 754]</head>

          <p> IACVLO ET LONGE FALLENTE SAGITTA iactu longe fallentis sagittae: nam <foreign xml:lang="grc">
              ἓν διὰ δυοῖν</foreign> dixit, ut «hamis auroque trilicem», item
            «molemque et montes.</p>
        </div2>

        
<div2 n="756"><head>[schol. 756]</head>

          <p> CAEDEBANT legitur et ‘cedebant’, id est terga vertebant, secundum quod ‘ruebant’
            insequebantur significat. Si autem ‘caedebant’, id est occidebant, ‘ruebant’ id est
            cadebant.</p>
        </div2>

        
<div2 n="758"><head>[schol. 758]</head>

          <p> IRAM MISERANTVR INANEM generaliter dicit omnem iram bellicam: ubi enim tam inanis
            iracundia est, quam in bello, ubi ut pereamus irascimur?</p>
        </div2>

        
<div2 n="761"><head>[schol. 761]</head>

          <p> PALLIDA TISIPHONE non ipsa dea, sed effectus furiae, hoc est insania.</p>
        </div2>

        
<div2 n="763"><head>[schol. 763]</head>

          <p> ORION CVM PEDES INCEDIT MEDII PER MAXIMA NEREI STAGNA Orion, ut etiam in primo
            diximus, Oenopionis regis filius fuit, ei concessus a Iove, Mercurio Neptunoque,
            susceptis hospitio. Hic venator inmensi corporis fuit, qui quodam tempore susceptus a
            rege, cum vellet eius filiam vitiare, ille iratus ei oculos sustulit. Caecus itaque
            Orion cum consuleret quemadmodum oculos posset recipere, responsum est ei, posse lumina
            restitui, si per pelagus ita contra orientem pergeret, ut loca luminum radiis solis
            semper offerret. Quod ille efficere ita potuit: nam cum audisset strepitum cyclopum Iovi
            fulmina fabricantum, sono ad eos ductus, unum de his suis humeris superposuit et eo duce
            oraculi praecepta conplevit. Non autem incongrue fingitur ire potuisse per medium
            pelagus, quasi filius pro parte Neptuni. Haec autem comparatio pertinet ad solam
            corporis proceritatem. NEREI STAGNA epitheto elevavit tapinosin more suo.</p>
        </div2>

        
<div2 n="770"><head>[schol. 770]</head>

          <p> INPERTERRITVS prima est conpositio, non secunda: nam hoc est ‘perterritus’ quod et
            ‘territus’, et tunc est vera conpositio, cum sermonis natura corrumpitur.</p>
        </div2>

        
<div2 n="772"><head>[schol. 772]</head>

          <p> SPATIVM EMENSVS QVANTVM SATIS HASTAE speciosa elocutio.</p>
        </div2>

        
<div2 n="774"><head>[schol. 774]</head>

          <p> VOVEO consecro et dico. PRAEDONIS praedones sunt qui populandam alienam invadunt
            provinciam, alibi «perfidus alta petens abrepta virgine praedo».</p>
        </div2>

        
<div2 n="775"><head>[schol. 775]</head>

          <p> TROPAEVM tropaeum dictum est <foreign xml:lang="grc">ἀπὸ τοῦ τρέπεσθαι</foreign>, id
            est ab hostium conversione: unde qui hostem fugasset, merebatur tropaeum, qui autem
            occidisset, triumphum, <foreign xml:lang="grc">ἀπὸ τοῦ θριαμβεύειν</foreign>, id est ab
            exultatione. Sciendum sane Lauso propriam ideo nihil profuisse pietatem, quod in eum
            pater mente sacrilega munera transferebat deorum et ei occisorum spolia devovebat.</p>
        </div2>

        
<div2 n="778"><head>[schol. 778]</head>

          <p> ANTOREM erit nominativus ‘hic Antores’, quomodo ‘Diores’: nam si ‘Antor’ fuerit
            nominativus, metri ratio non procedit: omnia enim Graeca nomina ‘or’ terminata ‘o’ in
            obliquis casibus corripiunt, ut ‘Hector Hectoris’, ‘Nestor Nestoris’, ‘Castor
            Castoris’.</p>
        </div2>

        
<div2 n="781"><head>[schol. 781]</head>

          <p> ALIENO VVLNERE telo quod in Aenean fuerat destinatum. CAELVMQVE ASPICIT ut «alto
            quaesivit caelo lucem» item «hausit caelum mentemque recepit»: naturaliter enim
            morientes cupiunt saciari extremo lucis aspectu.</p>
        </div2>

        
<div2 n="782"><head>[schol. 782]</head>

          <p> DVLCES MORIENS REMINISCITVR ARGOS inter physica signa moriturorum etiam hoc legitur,
            patriae aspectum desiderare perituros.</p>
        </div2>

        
<div2 n="784"><head>[schol. 784]</head>

          <p> LINEA TERGA lino enim tegebantur scuta, ut posset inhaerere pictura.</p>
        </div2>

        
<div2 n="785"><head>[schol. 785]</head>

          <p> IMAQVE SEDIT INGVINE hypallage est ‘ima hasta’ pro ‘in imo inguine’.</p>
        </div2>

        
<div2 n="788"><head>[schol. 788]</head>

          <p> A FEMINE ut etiam supra diximus, secundum Caprum erit nominativus ‘hoc femen’, licet
            nusquam lectum sit, ut etiam ipse commemorat.</p>
        </div2>

        
<div2 n="790"><head>[schol. 790]</head>

          <p> LACRIMAEQVE PER ORA VOLVTAE non viri fortis, sed filii est considerata persona.</p>
        </div2>

        
<div2 n="791"><head>[schol. 791]</head>

          <p> OPTIMA FACTA alii legunt ‘optime’. HIC in hoc bello: nam adverbium est.</p>
        </div2>

        
<div2 n="792"><head>[schol. 792]</head>

          <p> SI QVA FIDEM TANTO EST OPERI L. V. ‘tanto operi’ non de suis carminibus dicit - nec
            enim sibi adrogaret - sed ‘tanto operi’, id est pietati et virtuti tuae: nam hic est
            sensus: ego quidem facta tua, o Lause, et mortem ex pietate venientem non silebo, si
            tamen credet vetustas ex scelerato homine pium filium fuisse procreatum.</p>
        </div2>

        
<div2 n="794"><head>[schol. 794]</head>

          <p> INQVE LIGATVS pro ‘inligatusque’: et est tmesis cum hysterologia.</p>
        </div2>

        
<div2 n="795"><head>[schol. 795]</head>

          <p> INIMICVM HASTILE cuiusdam quasi picturae pompa describitur.</p>
        </div2>

        
<div2 n="797"><head>[schol. 797]</head>

          <p> IAMQVE ADSVRGENTIS DEXTRAE iamque subiit mucronem Aeneae dextra adsurgentis et plagam
            ferentis.</p>
        </div2>

        
<div2 n="798"><head>[schol. 798]</head>

          <p> MORANDO SVSTINVIT moram iniciendo eius impetum lusit.</p>
        </div2>

        
<div2 n="800"><head>[schol. 800]</head>

          <p> DVM GENITOR NATI PARMA P. A. de historia est: nam Scipio Africanus cum esset vix
            annorum decem et septem, patrem suum defendit in bello, nec cessit viginti et septem
            confossus vulneribus.</p>
        </div2>

        
<div2 n="804"><head>[schol. 804]</head>

          <p> PRAECIPITANT praecipitantur.</p>
        </div2>

        
<div2 n="807"><head>[schol. 807]</head>

          <p> DVM PLVIT hic distinguendum: nam si iunxeris ‘dum pluit in terris’, erit archaismos;
            debuit enim dicere ‘in terras’. Tamen sciendum est hemistichium hoc Lucretii esse, quod
            ita ut invenit Vergilius transtulit.</p>
        </div2>

        
<div2 n="808"><head>[schol. 808]</head>

          <p> EXERCERE DIEM hypallage est pro ‘ipsi per diem exerceri’.</p>
        </div2>

        
<div2 n="809"><head>[schol. 809]</head>

          <p> NVBEM BELLI DVM DETINET bellantum impetum sustinet, donec deferveat. Et bene
            translationem fecit a vicina conparatione.</p>
        </div2>

        
<div2 n="812"><head>[schol. 812]</head>

          <p> FALLIT TE INCAVTVM PIETAS TVA quod credis idcirco me pium tibi veniam posse concedere,
            quia et ipse pietatis intuitu dimicas pro patris salute. ‘Tua’ autem ‘pietas’ prudenter
            est additum, quasi non a parente descendens.</p>
        </div2>

        
<div2 n="815"><head>[schol. 815]</head>

          <p> FILA LEGVNT proprium fuerat ‘rumpunt’; tamen ‘legunt’ aut colligunt est, aut
            transeunt, ut «litoraque Epiri legimus». EXIGIT ENSEM PER MEDIVM poetica descriptio est:
            nam re vera fieri non potuit, ut gladius et transiret per corpus iuvenis, et in corpore
            iuvenis absconderetur: nam ‘exigit’ est ‘ex eo agit trans corpus’.</p>
        </div2>

        
<div2 n="817"><head>[schol. 817]</head>

          <p> PARMAM id est levia arma, non clipeum. ‘Minacis’ autem non Lausi; non enim ipse
            minatus fuerat. Ergo ordo est ‘mucro minacis’, Aeneae scilicet.</p>
        </div2>

        
<div2 n="819"><head>[schol. 819]</head>

          <p> VITA PER AVRAS CONCESSIT MAESTA AD MANES id est anima. Et abusive dictum est; nam ad
            inferos simulacrum pergit, non anima.</p>
        </div2>

        
<div2 n="825"><head>[schol. 825]</head>

          <p> PRO LAVDIBVS ISTIS quia et contra fortiorem et pro patris salute dimicare conatus est:
            ideo enim pluraliter ‘laudibus’ dixit.</p>
        </div2>

        
<div2 n="826"><head>[schol. 826]</head>

          <p> PIVS AENEAS TANTA DABIT INDOLE DIGNVM propter vitandam adrogantiam tertia persona usus
            est. ‘Indoles’ autem est proprie imago quaedam virtutis futurae.</p>
        </div2>

        
<div2 n="827"><head>[schol. 827]</head>

          <p> QVIBVS LAETATVS HABE TVA moris enim fuerat ut cum his rebus homines sepelirentur quas
            dilexerant vivi.</p>
        </div2>

        
<div2 n="828"><head>[schol. 828]</head>

          <p> SI QVA EST EA CVRA REMITTO aut more illo dixit quo solet sepultura ad ipsa cadavera
            non pertinere - licet umbris, sicut in sexto legimus, prosit - ut «si qua est ea gloria
            signant», item de Pallante «vano maesti comitamur honore»: aut certe, si qua est ea cura
            Mezentio, id est patri sacrilego, qui superos inferosque contemnit.</p>
        </div2>

        
<div2 n="830"><head>[schol. 830]</head>

          <p> AENEAE MAGNI DEXTRA CADIS sic alibi «nomen haud leve patrum manibus hoc referes, telo
            cecidisse Camillae».</p>
        </div2>

        
<div2 n="832"><head>[schol. 832]</head>

          <p> COMPTOS DE MORE CAPILLOS antiquo scilicet more, quo viri sicut mulieres componebant
            capillos: quod verum esse et statuae non nullae antiquorum docent, et personae quas in
            tragoedis videmus similes in utroque sexu, quantum ad ornatum pertinet capitis.</p>
        </div2>

        
<div2 n="833"><head>[schol. 833]</head>

          <p> INTEREA dum haec geruntur. Et omnino sic est apud poetas ‘interea’, sicut apud
            Sallustium ‘eodem tempore’.</p>
        </div2>

        
<div2 n="834"><head>[schol. 834]</head>

          <p> VVLNERA SICCABAT LYMPHIS nove et physice locutus est; nam cum aqua omnia infundantur,
            ait siccari vulnus; fluxus enim sanguinis aquarum frigore continetur. LEVABAT
            inclinatione recreabat.</p>
        </div2>

        
<div2 n="835"><head>[schol. 835]</head>

          <p> PROCVL modo ‘iuxta’ significat, ut «serta procul, tantum capiti delapsa,
            iacebant».</p>
        </div2>

        
<div2 n="836"><head>[schol. 836]</head>

          <p> GRAVIA ARMA QVIESCVNT bene ‘gravia’, ut et galeam arma, sed levia intellegamus. Et
            talis est figura, sicut illa Sallustii «leonem atque alias feras», ergo et leo fera est.
            ‘Quiescunt’ autem quasi in terra posita, quoniam galea, quae pendebat, poterat et
            moveri.</p>
        </div2>

        
<div2 n="838"><head>[schol. 838]</head>

          <p> COLLA FOVET sustinens se arboris trunco. FVSVS PROPEXAM IN PECTORE BARBAM barbam in
            pectus fusam habens. Archaismos autem est quod ait ‘in pectore’ pro ‘in pectus’, sicut
            alibi «mediis effusus in undis» pro ‘in medias undas’.</p>
        </div2>

        
<div2 n="839"><head>[schol. 839]</head>

          <p> MVLTA pro ‘multum’, sicut «et pede terram crebra ferit» pro ‘crebro’.</p>
        </div2>

        
<div2 n="841"><head>[schol. 841]</head>

          <p> SVPER ARMA FEREBANT supra scutum, ut supra «inpositum clipeo referunt Pallanta
            frequentes».</p>
        </div2>

        
<div2 n="845"><head>[schol. 845]</head>

          <p> AD CAELVM TENDIT PALMAS increpans deos, quasi sacrilegus. Et sciendum uno eodemque
            tempore non eum potuisse et inhaerere corpori et manus ad caelum levare, licet poeta
            ista coniunxerit. CORPORE INHAERET aut inhaeret Lauso suo corpore: aut certe
            hysterologia est, ut sit ‘haeret in corpore’: melius tamen est ut sit antiptosis pro
            ‘corpori’, ut «haeret pede pes» pro ‘pedi’.</p>
        </div2>

        
<div2 n="848"><head>[schol. 848]</head>

          <p> PER VVLNERA SERVOR aut re vera ‘per vulnera’, quia per totum eius corpus mucro
            transierat: aut invidiose ait ‘vulnera’ pro ‘vulnus’, sicut Terentius «non perpeti
            meretricum contumelias», cum de Thaide loqueretur.</p>
        </div2>

        
<div2 n="850"><head>[schol. 850]</head>

          <p> NVNC DEMVM EXILIVM INFELIX NVNC ALTE VVLNVS ADACTVM solacio enim viventis filii
            utrumque fuerat ante tolerabile.</p>
        </div2>

        
<div2 n="851"><head>[schol. 851]</head>

          <p> IDEM EGO qui nunc causa tuae mortis fui, feci ut et exulis et sacrilegi filius esse
            dicereris.</p>
        </div2>

        
<div2 n="852"><head>[schol. 852]</head>

          <p> PVLSVS OB INVIDIAM excusat, ne merito expulsus esse videatur.</p>
        </div2>

        
<div2 n="854"><head>[schol. 854]</head>

          <p> OMNES PER MORTES per omnia mortis genera, id est per diversa supplicia.</p>
        </div2>

        
<div2 n="857"><head>[schol. 857]</head>

          <p> VIS ALTO VVLNERE TARDET alti vulneris violentia.</p>
        </div2>

        
<div2 n="860"><head>[schol. 860]</head>

          <p> ADLOQVITVR MAERENTEM tristem. Haec enim animalia secundum Homerum, cum sunt tristia,
            indicant dominorum mortem futuram.</p>
        </div2>

        
<div2 n="861"><head>[schol. 861]</head>

          <p> RHAEBE DIV RES SI QVA DIV MORTALIBVS VLLA EST hoc loco notant Vergilium critici, quod
            homini sacrilego dedit prudentem sententiam: quam rem ratio naturalis excusat. Ea enim
            quae per naturam movent animos, in quamvis personam cadunt, illa vero tantum sunt
            prudentium, quae non nisi consilio et ratione deprehenduntur: unde et Terentius servis
            dat plerumque sententias prudentissimas quidem, sed quae se per naturam offerunt
            cunctis, ut «ne quid nimis».</p>
        </div2>

        
<div2 n="862"><head>[schol. 862]</head>

          <p> SPOLIA ILLA CRVENTA arma Aeneae, Lausi cruore perfusa - inde intulit ‘et caput
            Aeneae’, per quod etiam spolia Aeneae intellegimus - nam Lauso nihil detraxerat; dixit
            enim ‘arma, quibus laetatus, habe tua’.</p>
        </div2>

        
<div2 n="864"><head>[schol. 864]</head>

          <p> AVT APERIT SI NVLLA VIAM VIS aut si nullam ostendit fortitudo rationem.</p>
        </div2>

        
<div2 n="865"><head>[schol. 865]</head>

          <p> NEQVE ENIM FORTISSIME CREDO quod dignaberis habere dominos Teucros, scilicet ignavos:
            nam hoc intellegimus ex eo quod dixit equo ‘fortissime’. Plerumque enim ex alterius
            personae vituperatione vel laude, quid de alia dicatur agnoscimus, ut hoc loco Troianos
            vituperatos ex equi laude cognoscimus. Item alibi e contra «et nunc ille Paris»,
            scilicet adulter: nam illo loco ex persona Paridis vituperatur Aeneas.</p>
        </div2>

        
<div2 n="867"><head>[schol. 867]</head>

          <p> EXCEPTVS TERGO equo se praebente susceptus: quod fieri plerumque conspicimus.</p>
        </div2>

        
<div2 n="868"><head>[schol. 868]</head>

          <p> IACVLIS ONERAVIT A. aviditas saevientis exprimitur, ut saepius.</p>
        </div2>

        
<div2 n="876"><head>[schol. 876]</head>

          <p> INFESTA HASTA in vulnus parata, id est protenta.</p>
        </div2>

        
<div2 n="879"><head>[schol. 879]</head>

          <p> QVA PERDERE POSSES deest ‘me’: nam hoc dicit, nisi extincto filio nulla se ratione
            potuisse superari.</p>
        </div2>

        
<div2 n="880"><head>[schol. 880]</head>

          <p> NEC DIVVM PARCIMVS VLLI quia Aeneas invocaverat deos, ut ‘sic pater ille deum faciat,
            sic altus Apollo’.</p>
        </div2>

        
<div2 n="881"><head>[schol. 881]</head>

          <p> DESINE scilicet mortem minari: quoniam libenter moriturus advenio.</p>
        </div2>

        
<div2 n="884"><head>[schol. 884]</head>

          <p> VMBO scutum: nam a parte totum intellegimus.</p>
        </div2>

        
<div2 n="885"><head>[schol. 885]</head>

          <p> LAEVOS EQVITAVIT IN ORBES secundum artem militiae: nam eques stans facillime superatur
            a pedite. In laevam autem partem ideo circuibat, ut Aeneae dexteram partem
            circumveniret, quae utique nuda erat.</p>
        </div2>

        
<div2 n="889"><head>[schol. 889]</head>

          <p> PVGNA INIQVA pedes contra equitem.</p>
        </div2>

        
<div2 n="890"><head>[schol. 890]</head>

          <p> MVLTA MOVENS utrum in ipsum, an in equum tela torqueret, quo vulnerato Mezentius
            carebat effugio. INTER TEMPORA id est in frontem.</p>
        </div2>

        
<div2 n="891"><head>[schol. 891]</head>

          <p> BELLATORIS EQVI per quem bellum geritur. Aliter hominem dicimus bellatorem, qui bellum
            gerit.</p>
        </div2>

        
<div2 n="894"><head>[schol. 894]</head>

          <p> INPLICAT inpedit. CERNVVS cernuus equus dicitur qui cadit in faciem, quasi in eam
            partem cadens qua cernimus: unde et pueri quos in ludis videmus ea parte, qua cernunt,
            stantes, cernuli vocantur, ut etiam Varro in ludis theatralibus docet.</p>
        </div2>

        
<div2 n="895"><head>[schol. 895]</head>

          <p> CLAMORE INCENDVNT CAELVM implent. Et abusive dixit. TROESQVE gaudio. LATINIQVE
            dolore.</p>
        </div2>

        
<div2 n="899"><head>[schol. 899]</head>

          <p> HAVSIT CAELVM M. R. hoc est aerem: Lucretius «in hoc caelo, qui dicitur aer». Et hoc
            dicit: postquam respiravit et mentem recepit post perturbationem ex equi venientem
            ruina.</p>
        </div2>

        
<div2 n="900"><head>[schol. 900]</head>

          <p> HOSTIS AMARE aspere. Et hoc Homeri est de telo dictum, quod hic ad hominem transtulit:
            ille enim ait <foreign xml:lang="grc">πικρὸν ὀιστόν</foreign>.</p>
        </div2>

        
<div2 n="901"><head>[schol. 901]</head>

          <p> NVLLVM IN CAEDE NEFAS mori viro forti nefas non est, nec ego sic ut vincerem veni, hoc
            est cum voluntate procumbo.</p>
        </div2>

        
<div2 n="902"><head>[schol. 902]</head>

          <p> NEC TECVM MEVS HAEC PEPIGIT MIHI FOEDERA LAVSVS hoc est non cum hoc pacto a te Lausus
            recessit, ut vitam requiram. ‘Foedera’ autem ‘pepigit’ per translationem dixit, id est
            non sic pugnavit Lausus, ut ullum mihi vitae relinqueret desiderium.</p>
        </div2>

        
<div2 n="903"><head>[schol. 903]</head>

          <p> VENIA beneficium, ut «orantes veniam».</p>
        </div2>

        
<div2 n="905"><head>[schol. 905]</head>

          <p> HVNC ORO DEFENDE FVROREM inimicorum iram et post fata saevire cupientem. ‘Defende’
            autem est prohibe, ut «dum teneras defendo a frigore myrtos». Et bene petit ab Aenea,
            quod scit eum ultro concedere, ut probavit in filio: petit autem non de eius pietate
            dubitans, sed timens iram suorum.</p>
        </div2>

        
<div2 n="907"><head>[schol. 907]</head>

          <p> HAVD INSCIVS litotes figura: non enim dicit ‘non ignarus’, sed expectans omnibus
            votis, ut «munera nec sperno», id est libenter accipio. In hac autem figura plus
            cogitatur, quam dicitur.</p>
        </div2>

        
<div2 n="908"><head>[schol. 908]</head>

          <p> VNDANTIQVE ANIMAM DIFFVNDIT IN ARMA CRVORE ordo est ‘in arma undanti cruore animam
            diffundit’, cuius sedem plerique sanguinem volunt esse. Et sic est dictum, ut «una
            eademque via sanguis animusque sequuntur».</p>
        </div2>

      </div1>

      
<div1 id="XI" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER VNDECIMVS›</head>

        
<div2 n="1"><head>[schol. 1]</head>

          <p> OCEANVM INTEREA SVRGENS AVRORA RELIQVIT more suo praetermisit noctis descriptionem,
            quam transisse indicat praesens ortus diei. Et hoc est unde ait Horatius «nec verbum
            verbo curabis reddere fidus interpres»: quae enim naturalia sunt omnibus patent.</p>
        </div2>

        
<div2 n="2"><head>[schol. 2]</head>

          <p> AENEAS QVAMQVAM ET SOCIIS consuetudo Romana fuit ut polluti funere minime
            sacrificarent. Si tamen contingeret ut uno eodemque tempore et funestaretur quis et
            cogeretur operam dare sacrificiis, elaborabat ut ante sacra compleret quam funus
            agnosceret: unde etiam Horatius Pulvillus in Capitolii dedicatione cum ab inimicis ei
            filius nuntiaretur extinctus, ait ‘cadaver sit’, nec voluit funus agnoscere, donec
            templa dedicaret. Secundum quem ritum etiam Aeneas inducitur ante operam dare
            sacrificiis, et sic ad sociorum et Pallantis sepulturam reverti.</p>
        </div2>

        
<div2 n="3"><head>[schol. 3]</head>

          <p> PRAECIPITANT CVRAE urgent: longam enim dilationem sepultura non patitur. TVRBATAQVE
            FVNERE MENS EST funere Pallantis scilicet et <foreign xml:lang="grc">κατ᾿
              ἐξοχὴν</foreign>: nam est haec consuetudo apud poetas, ut a plebe segregent duces. Sic
            paulo post ait «interea socios inhumataque corpora t. m.» et intulit «maestamque Euandri
            primus a. V. m. P.». Sic dictum est «reliquias Danaum atque inmitis Achilli», et
            «forsitan et Priami fuerint quae fata requiras».</p>
        </div2>

        
<div2 n="4"><head>[schol. 4]</head>

          <p> PRIMO VICTOR antequam luctum subiret et funeraretur. ‘Primo’ autem ‘Eoo’ subaudimus
            ‘tempore’; nam graece <foreign xml:lang="grc">ἠώς</foreign> dicitur quam nos auroram
            vocamus: Homerus <foreign xml:lang="grc">ῥοδοδάκτυλος ἠώς</foreign>. Quod nomen Latini
            traxerunt per derivationem, ut dicerent «et laetus eois Eurus equis», item «eoasque
            acies». Sane ut etiam supra diximus, in hoc sermone prima syllaba naturaliter longa est,
            sed cum opus fuerit, corripitur Eous, aut licentia nominis proprii, aut quia eam vocalis
            sequitur.</p>
        </div2>

        
<div2 n="6"><head>[schol. 6]</head>

          <p> CONSTITVIT TVMVLO ‘in tumulo’, in colle, quia tropaea non figebantur nisi in
            eminentioribus locis: Sallustius de Pompeio ait «devictis Hispanis tropaea in Pyrenaei
            iugis constituit». Ex quo more in urbibus tropaea figuntur in arcubus exaedificatis.
            Ideo autem nunc tropaeum ponit Aeneas, quoniam nondum plenam est victoriam consecutus,
            sed occiso Mezentio fugavit exercitum: plenae enim victoriae, ut supra diximus,
            triumphus debetur. Et persolvit vota vel propter tanti ducis interitum, vel quia fas
            erat ut de primitiis sacrificaretur.</p>
        </div2>

        
<div2 n="7"><head>[schol. 7]</head>

          <p> TIBI MAGNE TROPAEVM BELLIPOTENS hoc per parenthesin dictum est.</p>
        </div2>

        
<div2 n="8"><head>[schol. 8]</head>

          <p> APTAT apte locat et congrue.</p>
        </div2>

        
<div2 n="9"><head>[schol. 9]</head>

          <p> TELAQVE TRVNCA VIRI praefracta; ita enim in tropaeis poni consueverunt: Iuvenalis «et
            fracta de casside buc. p. et curtum temone i. v. t. a.». ET BIS SEX THORACA PETITVM
            PERFOSSVMQVE LOCIS duodecim vulneribus adpetitum: quia, ut supra diximus, totius Tusciae
            populus in duodecim partes fuit divisus, ut «gens illi triplex, populi sub g. q.», qui
            singulis lucumonibus parebant. moris autem fuit ut interemptos duces omnis vulneraret
            exercitus, sicut etiam de Hectore Homerus commemorat, unde est «quae circum plurima
            muros a. p.».</p>
        </div2>

        
<div2 n="10"><head>[schol. 10]</head>

          <p> CLIPEVMQVE EX AERE figuratius, quam si ‘aereum’ diceret.</p>
        </div2>

        
<div2 n="11"><head>[schol. 11]</head>

          <p> ENSEM COLLO SVSPENDIT EBVRNVM vaginam eburneam. Sane ‘ebur eboris’ facit, non
            ‘eburis’, sicut ‘murmur murmuris’: unde quia in principalitatis declinatione varietas
            invenitur, etiam derivatio eius varia est: nam ‹et› ‘eburnus’
              ‹et eburneus› facit ab eo quod est ‘ebur’, ‘eboreus’ ab eo quod est
            ‘eboris’.</p>
        </div2>

        
<div2 n="14"><head>[schol. 14]</head>

          <p> MAXIMA RES EFFECTA VIRI occiso tanto duce: simul etiam tropaei ostenditur causa.
            ABESTO absit: nam tertia persona est.</p>
        </div2>

        
<div2 n="15"><head>[schol. 15]</head>

          <p> QVOD SVPEREST id est de reliquo: et est absoluta elocutio. ET DE REGE SVPERBO
            PRIMITIAE aut hoc dicit: primitiae istae quas fecimus, non de plebe sunt, sed de rege
            superbissimo: aut certe rege superbum Turnum accipiamus - nam de ipso legimus «at
            Rutulum abscessu iuvenis tunc iussa superba miratur» - ut sit sensus: haec spolia et
            hanc primam belli partem superbo Turno sustulimus. Nam hoc epitheton proprium Turni est,
            quod ei Vergilius pro ingenti dat scelere. Apud maiores enim superbia ingens facinus
            fuit, adeo ut Tarquinius pro multis sceleribus superbi nomen acceperit.</p>
        </div2>

        
<div2 n="16"><head>[schol. 16]</head>

          <p> MEZENTIVS HIC EST ‘talis est’, ut «hunc ego te Euryale». MVROSQVE L. iam campestri
            superavimus proelio, restat ut etiam obsidione vincamus: credit enim quod sibi iam
            aperte nullus occurrat. Nec inaniter: nam et paulo post dicturus est Turnus «furta paro
            belli», et in duodecimo Latinus «vix urbe tuemur s. I.».</p>
        </div2>

        
<div2 n="18"><head>[schol. 18]</head>

          <p> ARMA PARATE ANIMIS aut hypallage est pro ‘armis parate animos’: aut certe est mutanda
            distinctio, ut sit ‘animis et spe praesumite bellum’. 'Praesumite' vero 'bellum' id est
            mente praeoccupate, ut supra Turnus «et pugnam sperate parari». Bene autem ait
            ‘praesumite’, quasi rem iam sui iuris, ut ei videatur certa victoria.</p>
        </div2>

        
<div2 n="19"><head>[schol. 19]</head>

          <p> VELLERE SIGNA ADNVERIT SVPERI ne in mora sitis, cum captatis auguriis ad bellum exire
            coeperimus. ‘Vellere’ autem proprie dictum, quia Romana signa figebantur in castris, et
            cum ad bellum eundum fuisset, captatis auguriis avellebantur e terra: nam alibi ea figi
            non licebat. Sed inter auguria etiam hoc habebatur, si avellentem facile sequerentur,
            adeo ut cum filio in Orodis bello sit Crassus occisus, qui iturus ad proelium avellere
            signa vix potuit.</p>
        </div2>

        
<div2 n="22"><head>[schol. 22]</head>

          <p> INTEREA SOCIOS donec tempus obsidionis adveniat.</p>
        </div2>

        
<div2 n="23"><head>[schol. 23]</head>

          <p> QVI SOLVS HONOS ACHERONTE SVB IMO EST propter «centum errant a. v. h. l. c.». Et bene
            ‘Acheronte sub imo’, quia haec res ad umbras tantum pertinet: nam apud prudentes homines
            nullius momenti sunt ista.</p>
        </div2>

        
<div2 n="24"><head>[schol. 24]</head>

          <p> EGREGIAS ANIMAS ingenti arte laudat potius quam miseratur extinctos, ut praesentium
            animos in bella succendat.</p>
        </div2>

        
<div2 n="27"><head>[schol. 27]</head>

          <p> QVEM NON VIRTVTIS EGENTEM Ennii versus est.</p>
        </div2>

        
<div2 n="28"><head>[schol. 28]</head>

          <p> FVNERE MERSIT ACERBO inmaturo: translatio a pomis.</p>
        </div2>

        
<div2 n="31"><head>[schol. 31]</head>

          <p> QVI PARRHASIO EVANDRO Arcadico a civitate Arcadiae, quam Donatus vult a parra avi
            dictam: quod procedit, si parra nomen est Graecum; si autem Latinum est, stulte sensit,
            nam Graecum nomen etymologiam Latinam non recipit.</p>
        </div2>

        
<div2 n="33"><head>[schol. 33]</head>

          <p> IBAT pro ‘ierat’. ALVMNO alumnus est qui graece <foreign xml:lang="grc">
              τρόφιμος</foreign> dicitur: quod nomen quia in Latino non est, ut ab eo quod est
            nutritor, inveniamus eum qui nutritus est, transiit ad nomen aliud et alumnum dixit.</p>
        </div2>

        
<div2 n="35"><head>[schol. 35]</head>

          <p> ILIADES CRINEM DE MORE SOLVTAE has Aeneae ancillulas intellegimus: nam omnes matres,
            hoc est mulieres nobiles, in Sicilia remansisse dixit, excepta Euryali matre, de qua
            legimus «quae te sola puer tantis e matribus ausa persequitur?».</p>
        </div2>

        
<div2 n="36"><head>[schol. 36]</head>

          <p> VT VERO AENEAS FORIBVS naturale enim est ut intermissa lamenta repetantur, cum aliquis
            notus advenerit: sic in Statio ingressis ducibus denuo defletur Archemorus.</p>
        </div2>

        
<div2 n="39"><head>[schol. 39]</head>

          <p> NIVEI FVLTVM PALLANTIS ET late patet hoc epitheton: referri enim potest et ad
            splendorem pristinae pulchritudinis, et ad pallorem ex morte venientem ad frigus quod
            proprie mortuorum est, ut «corpusque lavant frigentis et ungunt».</p>
        </div2>

        
<div2 n="40"><head>[schol. 40]</head>

          <p> LEVI IN PECTORE pulchro, puerili, nondum saetoso.</p>
        </div2>

        
<div2 n="42"><head>[schol. 42]</head>

          <p> TENE INQVIT iteratio est; nam supra sic ‘lacrimis ita fatur obortis’, sicut in quinto
            posuit «et fidam sic fatur ad aurem» et paulo post intulit «dic ait». Sane sciendum hanc
            adlocutionem talem esse, qualis illa ubi defletur Euryalus: nam locis omnibus commovet
            miserationem, ab aetate, a tempore, a vulnere, a spe parentis. CVM LAETA VENIRET ac si
            diceret: quantum noceret adversa, cum laeta talem intulit casum? Videtur autem dolere
            quod queri non potest de Fortunae crudelitate, quae ei uno eodemque tempore et tanta
            contulit beneficia, et tale intulit damnum. ‘Invidit F.’, ut «Liber pampineas inv. c.
            V.».</p>
        </div2>

        
<div2 n="46"><head>[schol. 46]</head>

          <p> DISCEDENS DEDERAM <foreign xml:lang="grc">κατὰ τὸ σιωπώμενον</foreign> hoc
            intellegimus: nam abscedens nusquam est Euandrum adlocutus Aeneas.</p>
        </div2>

        
<div2 n="48"><head>[schol. 48]</head>

          <p> CVM DVRA PRAELIA GENTE subaudimus ‘fore’.</p>
        </div2>

        
<div2 n="50"><head>[schol. 50]</head>

          <p> FORS ET forte etiam vota suscipit. Potest et unum esse ‘forset’, ideo ‘forsitan’.
            CVMVLATQVE ALTARIA DONIS et sacrificat, et suscipit vota. Naturaliter autem queritur de
            errore mentis humanae.</p>
        </div2>

        
<div2 n="51"><head>[schol. 51]</head>

          <p> NIL IAM CAELESTIBVS VLLIS vivi enim superorum sunt, mortui ad inferos pertinent, unde
            in duodecimo «vos o mihi manes este boni, quoniam s. a. v.». Superis autem debemus omnia
            donec vivimus, ideo quia, ut dicunt physici, cum nasci coeperimus, sortimur a Sole
            spiritum, a Luna corpus, a Marte sanguinem, a Mercurio ingenium, a Iove bonorum
            desiderium, a Venere cupiditatem, a Saturno humorem: quae omnia singulis reddere
            viderentur extincti.</p>
        </div2>

        
<div2 n="52"><head>[schol. 52]</head>

          <p> VANO MAESTI COMITAMVR inani, sicut supra diximus, quantum ad vivos pertinet.</p>
        </div2>

        
<div2 n="54"><head>[schol. 54]</head>

          <p> HI NOSTRI REDITVS id est tales, ut «manibusque meis Mezentius hic est».</p>
        </div2>

        
<div2 n="55"><head>[schol. 55]</head>

          <p> HAEC MEA MAGNA FIDES <foreign xml:lang="grc">κατὰ τὸ σιωπώμενον</foreign>: quam de
            Pallantis reditu promiserat patri. PVDENDIS VVLNERIBVS a tergo inlatis: et est
            consolatio.</p>
        </div2>

        
<div2 n="56"><head>[schol. 56]</head>

          <p> NEC SOSPITE antiptosis est pro ‘sospiti’. Et hoc dicit: si fugisset vulneratus a
            tergo, ipse ei optares interitum.</p>
        </div2>

        
<div2 n="59"><head>[schol. 59]</head>

          <p> HAEC VBI DEFLEVIT hoc est postquam haec cum lacrimis dixit; ‘flere’ enim est cum voce
            lacrimare: unde habemus in sexto «continuo auditae voces, vagitus et ingens infantumque
            animae f.».</p>
        </div2>

        
<div2 n="60"><head>[schol. 60]</head>

          <p> TOTO LECTOS EX AGMINE Troianos, Tuscos, Arcadas.</p>
        </div2>

        
<div2 n="63"><head>[schol. 63]</head>

          <p> EXIGVA quamvis enim magna sint, orbitati patris prodesse non possunt.</p>
        </div2>

        
<div2 n="64"><head>[schol. 64]</head>

          <p> FERETRVM graece <foreign xml:lang="grc">φέρτρον</foreign> dicitur, unde per diaeresin
            feretrum fecit: nam latine capulus dicitur: unde ait Plautus «capularis senex», id est
            dignus capulo, qui dictus est capulus ab eo quod corpus capiat.</p>
        </div2>

        
<div2 n="65"><head>[schol. 65]</head>

          <p> VIMINE QVERNO sunt aliquae durae derivationes; tamen eis sic utimur ut ‘quernum
            vimen’, item ‘colurnum veru’, ut «pinguiaque in veribus t. exta colurnis», ‘ficulnum
            lignum’, ut Horatius «olim truncus eram ficulnus, i. l.», item ‘aprugnum callum’.</p>
        </div2>

        
<div2 n="66"><head>[schol. 66]</head>

          <p> OBTENTV FRONDIS INVMBRANT veluti cameram quandam capulo ramorum extensione
            fecerunt.</p>
        </div2>

        
<div2 n="67"><head>[schol. 67]</head>

          <p> AGRESTI SVBLIMEN STRAMINE hoc est supra frondes ponunt: nam hic reddit quod omiserat
            supra dicens ‘extructos toros’, nec addens unde.</p>
        </div2>

        
<div2 n="68"><head>[schol. 68]</head>

          <p> DEMESSVM participium, veniens ab eo quod est ‘metor’. Sane ab eo quod est ‘meto’
            praeteritum perfectum ‘messui’ facit.</p>
        </div2>

        
<div2 n="70"><head>[schol. 70]</head>

          <p> SVA FORMA RECESSIT propria pulchritudo.</p>
        </div2>

        
<div2 n="72"><head>[schol. 72]</head>

          <p> AVROQVE OSTROQVE RIGENTES unum ‘que’ vacat et est additum hiatus causa.</p>
        </div2>

        
<div2 n="73"><head>[schol. 73]</head>

          <p> LAETA LABORVM figura est ‘laetus illius rei’; nam modo dicimus ‘laetus labore’,
            ‘laetus ingenio’.</p>
        </div2>

        
<div2 n="75"><head>[schol. 75]</head>

          <p> DISCREVERAT depinxerat. Simul amantis adfectus ostenditur.</p>
        </div2>

        
<div2 n="76"><head>[schol. 76]</head>

          <p> HARVM VNAM de duobus et ‘horum alterum’ et ‘horum unum’ possumus dicere: nam
            artigraphi hoc tantum vetant, ne de duobus ‘alium’ dicamus, quod de multis proprie
            dicitur. Sane figurate dixit ‘vestem induit’, ut «exuvias i.», cum in usu sit ‘induit
            illa re’, ut «indutosque iubet truncos h. a.».</p>
        </div2>

        
<div2 n="77"><head>[schol. 77]</head>

          <p> ARSVRASQVE COMAS OBNVBIT AMICTV harum unam induit iuveni, altera caput eius velavit:
            nam supra duas dixit vestes esse prolatas. ‘Obnubit’ autem est velavit, translatio a
            nubibus quibus tegitur caelum: unde et nuptiae dicuntur, quod nubentum capita
            velantur.</p>
        </div2>

        
<div2 n="78"><head>[schol. 78]</head>

          <p> LAVRENTIS PRAEMIA PVGNAE mittit praemia, quae de praeda Laurentis pugnae sustulerat:
            nam praeda est quae eripitur, praemium quod offertur.</p>
        </div2>

        
<div2 n="80"><head>[schol. 80]</head>

          <p> EQVOS ET TELA QVIBVS SPOLIAVERIT HOSTEM vel Pallas, vel Aeneas: nam ambigue positum
            est. Spolia autem cum proprie ea tantum sint quibus hostis spoliari potest, ut lorica
            vel vestis, abusive iam spolium dicitur quicquid hostibus tollitur: unde est «postquam
            illum vita victor s. A.».</p>
        </div2>

        
<div2 n="81"><head>[schol. 81]</head>

          <p> VMBRIS INFERIAS proprie: nam inferiae sunt sacra mortuorum.</p>
        </div2>

        
<div2 n="82"><head>[schol. 82]</head>

          <p> CAESO SANGVINE pro ‘caesorum’, ut supra «captivoque rogi perf. s. f.»: nec enim
            sanguis caeditur.</p>
        </div2>

        
<div2 n="84"><head>[schol. 84]</head>

          <p> IPSOS FERRE DVCES suos scilicet, qui illis mille praeerant. Melius tamen est, iubet
            truncos ferre ipsos duces, hoc est ducum spolia, ut tropaea duces ipsos dixerit: sic
            supra «manibusque meis Mezentius hic est» INIMICAQVE NOMINA FIGI pro ‘inimicorum’. Dicit
            autem adfixos tropaeis titulos cum nominibus occisorum.</p>
        </div2>

        
<div2 n="85"><head>[schol. 85]</head>

          <p> DVCITVR INFELIX quasi qui consternatus nimio dolore ire non poterat. Et bene ex rerum
            permutatione expressit doloris magnitudinem, dicens ita doluisse Acoeten, ut paene
            carens humano sensu per se ire non posset; equum ita sensisse interitum domini, ut in
            humanum migraret adfectum: nam et lacrimabat et sponte sequebatur cadaver.</p>
        </div2>

        
<div2 n="86"><head>[schol. 86]</head>

          <p> FOEDANS vel cruentans, vel lacerans.</p>
        </div2>

        
<div2 n="87"><head>[schol. 87]</head>

          <p> TERRAE in terram. </p>
        </div2>

        
<div2 n="89"><head>[schol. 89]</head>

          <p> POSITIS INSIGNIBVS sine faleris. Quod autem equum dicit lacrimare non mirum est, cum
            Homerus etiam divinitatem induxerit. AETHON nomen equi, quo etiam Aurorae equus
            vocatur.</p>
        </div2>

        
<div2 n="91"><head>[schol. 91]</head>

          <p> CETERA TVRNVS VICTOR HABET <foreign xml:lang="grc">κατὰ τὸ σιωπώμενον</foreign> et
            alia eum sustulisse intellegimus, non tantum balteum, ut legimus supra.</p>
        </div2>

        
<div2 n="92"><head>[schol. 92]</head>

          <p> PHALANX lingua Macedonum legio. Quod autem ait ‘maesta’, Arcadas intellegimus: unde
            inferius ‘Teucrique s. Tyrrhenique d.’. Et hoc est quod ait supra «et toto lectos ex
            agmine mittit mil. v.».</p>
        </div2>

        
<div2 n="93"><head>[schol. 93]</head>

          <p> VERSIS ARCADES ARMIS lugentum more mucronem hastae, non cuspidem contra terram
            tenentes: scuta etiam invertentes propter numina illic depicta, ne eorum simulacra
            cadaveris polluerentur aspectu, ut non nullis frustra placet: nam lugentum mos est
            prioris habitus inmutatio.</p>
        </div2>

        
<div2 n="95"><head>[schol. 95]</head>

          <p> GEMITVQVE deest ‘cum’.</p>
        </div2>

        
<div2 n="96"><head>[schol. 96]</head>

          <p> NOS ALIAS HINC AD LACRIMAS ad aliam sepulturam.</p>
        </div2>

        
<div2 n="97"><head>[schol. 97]</head>

          <p> SALVE AETERNVM MIHI MAXIME PALLA AETERNVMQVE VALE Varro in libris logistoricis dicit,
            ideo mortuis ‘salve’ et ‘vale’ dici, non quod aut valere aut salvi esse possunt, sed
            quod ab his recedimus, eos numquam visuri. Hinc ortum est ut etiam maledicti
            significationem interdum ‘vale’ obtineat, ut Terentius «valeant qui inter nos discidium
            volunt», hoc est ita a nobis discedant, ut numquam ad nostrum revertantur aspectum. Ergo
            cum dicitur mortuo ‘vale’, non etymologia consideranda est, sed consuetudo, quod nullis
            ‘vale’ dicimus nisi a quibus recedimus.</p>
        </div2>

        
<div2 n="100"><head>[schol. 100]</head>

          <p> ORATORES legati, a perorando pro re publica nominati. VRBE LATINA pro ‘Latini’, id est
            de Laurolavinio.</p>
        </div2>

        
<div2 n="101"><head>[schol. 101]</head>

          <p> VELATI RAMIS OLEAE non coronati: nec enim lugentes decebat, sed instructi et ornati,
            id est in manibus olivae ramos tenentes: sic Homerus <foreign xml:lang="grc">στέμματ᾿
              ἔχων ἐν χερσίν</foreign>. ‘Velari’ autem ornari et illo loco significat «victori
            velatum a. v. i.», cum vittis non ut velentur aut coronentur victimae, sed ut ornentur.
            VENIAM PRECANTES beneficium.</p>
        </div2>

        
<div2 n="102"><head>[schol. 102]</head>

          <p> FERRO QVAE FVSA ‘fusa’ modo interempta, alias fugata; sed discernuntur epithetis, ut
            si dicas ‘ferro fusus est’, vel ‘metu fusus est’.</p>
        </div2>

        
<div2 n="103"><head>[schol. 103]</head>

          <p> REDDERET ostendit iam campos in Troianorum esse potestate.</p>
        </div2>

        
<div2 n="104"><head>[schol. 104]</head>

          <p> ET AETHERE CASSIS privatis, vacuis: unde et retia ‘casses’ dicimus. Sed et vestimenta
            araneorum casses dicuntur. Hoc autem bene addidit, quoniam victi possunt innovare
            certamen.</p>
        </div2>

        
<div2 n="106"><head>[schol. 106]</head>

          <p> HAVD ASPERNANDA iusta, non contemnenda: sepulturae enim beneficium generaliter debetur
            universis.</p>
        </div2>

        
<div2 n="107"><head>[schol. 107]</head>

          <p> INSVPER ADDIT accumulat verbis beneficium, dicens pacem se etiam vivis velle
            praestare. Aut ideo defunctis, quia ait supra «nullum cum victis c.», et mortuorum pax
            sepultura est. Vnde elegit verbum utrisque aptum.</p>
        </div2>

        
<div2 n="108"><head>[schol. 108]</head>

          <p> QVAENAM quanta et qualis: nam mirantis est; nec enim dubitat, cum ipse dicat
            ‘indigna’.</p>
        </div2>

        
<div2 n="109"><head>[schol. 109]</head>

          <p> INPLICVIT involvit invitos.</p>
        </div2>

        
<div2 n="112"><head>[schol. 112]</head>

          <p> NEC VENI pro ‘nec venissem’: tempus est pro tempore.</p>
        </div2>

        
<div2 n="113"><head>[schol. 113]</head>

          <p> NEC BELLVM CVM GENTE GERO ‘sed cum Turno’: per quod eorum captat favorem.</p>
        </div2>

        
<div2 n="115"><head>[schol. 115]</head>

          <p> HVIC MORTI <foreign xml:lang="grc">δεικτικῶς</foreign>, quasi ostendit iacentes.</p>
        </div2>

        
<div2 n="116"><head>[schol. 116]</head>

          <p> SI BELLVM FINIRE hoc est internicione: potest enim et pace finiri.</p>
        </div2>

        
<div2 n="118"><head>[schol. 118]</head>

          <p> VIXET pro ‘vixisset’: et est syncope. DEVS AVT SVA DEXTRA victoriam vel vitam quia
            duplici ratione consistit victoria, aut virtute aut voluntate Fortunae.</p>
        </div2>

        
<div2 n="119"><head>[schol. 119]</head>

          <p> MISERIS CIVIBVS quasi aliena culpa pereuntibus.</p>
        </div2>

        
<div2 n="120"><head>[schol. 120]</head>

          <p> OBSTIPVERE SILENTES id est obstupefacti sunt et silere coeperunt, votum tantae
            benivolentiae et virtutis ‹mirantes›.</p>
        </div2>

        
<div2 n="122"><head>[schol. 122]</head>

          <p> TVM SENIOR cui ab aetate praestabatur auctoritas. ODIIS ET CRIMINE aut propter suum
            crimen, i dest inertiam, quam semper virtuti constat esse contrariam: aut Turni crimine,
            qui tot viris causa mortis exstiterat.</p>
        </div2>

        
<div2 n="124"><head>[schol. 124]</head>

          <p> ORSA REFERT coepta verba. O FAMA INGENS frustra ait Donatus, hoc nomen de his esse
            quae non recipiunt comparationem: nam quia augmentum recipit, et comparatur. Alia illa
            sunt nomina, in quibus est dubitatio utrum comparentur, ut est ‘perfectus’: quod si
            velis comparare, incipit ‘perfectus’ non esse ‘perfectus’.</p>
        </div2>

        
<div2 n="125"><head>[schol. 125]</head>

          <p> CAELO AEQVEM pro his qui in caelo sunt, id est diis, ut «caeruleus Thybris c. g.».</p>
        </div2>

        
<div2 n="126"><head>[schol. 126]</head>

          <p> IVSTITIAENE PRIVS figura Graeca ‘miror illius rei’ et ‘regno illius rei’, ut <foreign xml:lang="grc">
              Τενέδοιό τε ἶφι ἀνάσσεις</foreign>: inde Horatius ait «et qua pauper
            Daunus agrestium regnavit populorum» id est ‘agrestibus populis’.</p>
        </div2>

        
<div2 n="128"><head>[schol. 128]</head>

          <p> SI QVA VIAM DEDERIT ‘viam’ rationem. Et bene cum exceptione pollicetur dicens, si
            voluntatem nostram fortuna comitetur.</p>
        </div2>

        
<div2 n="129"><head>[schol. 129]</head>

          <p> FOEDERA TVRNVS vel coniugii vel amicitiarum.</p>
        </div2>

        
<div2 n="130"><head>[schol. 130]</head>

          <p> FATALES MOLES quia audierat «nisi fata locum s. d.».</p>
        </div2>

        
<div2 n="131"><head>[schol. 131]</head>

          <p> SAXA TROIANA ambitiose ait, quasi Troianis fataliter debita.</p>
        </div2>

        
<div2 n="133"><head>[schol. 133]</head>

          <p> PEPIGERE DIES pacti sunt: nam ab eo quod est ‘paciscor’ et ‘pepigi’ et ‘pactus sum’
            facit, sicut ab eo quod est ‘parco’ et ‘parsi’ et ‘peperci’. PACE SEQVESTRA media ac
            temporali; nam sequester est medius inter duos altercantes, apud quem aliquid ad tempus
            seponitur. ‘Pacem’ ergo ‘sequestram’ indutias dicit, id est pacem temporalem et mediam
            inter bellum praeteritum et futurum.</p>
        </div2>

        
<div2 n="134"><head>[schol. 134]</head>

          <p> MIXTIQVE INPVNE LATINI apud maiores enim magna erat cura fidei, adeo ut inter
            Porsennam et Romanos factis indutiis, cum ludi circenses in urbe celebrarentur, ingressi
            hostium duces curuli certamine contenderent et victores coronarentur.</p>
        </div2>

        
<div2 n="135"><head>[schol. 135]</head>

          <p> FERRO BIPENNI ad epitheton transtulit nomen proprium: nam bipennis per se plenum est
            et securim significat, ut «crebrisque bipennibus i.».</p>
        </div2>

        
<div2 n="137"><head>[schol. 137]</head>

          <p> ROBORA modo genus ligni est: nam est inter specialia nominatum.</p>
        </div2>

        
<div2 n="138"><head>[schol. 138]</head>

          <p> PLAVSTRIS GEMENTIBVS sub pondere sonantibus.</p>
        </div2>

        
<div2 n="141"><head>[schol. 141]</head>

          <p> QVAE MODO VICTOREM bene ‘modo’; uno eodemque die et fortiter fecit et periit, ut «haec
            te prima dies bello d.».</p>
        </div2>

        
<div2 n="142"><head>[schol. 142]</head>

          <p> ARCADES AD PORTAS RVERE eos dicit qui intra civitatem sunt. DE MORE quia antea per
            noctem cadavera funerabantur cum faculis.</p>
        </div2>

        
<div2 n="143"><head>[schol. 143]</head>

          <p> RAPVERE FACES raptim et festinanter tulerunt. </p>
        </div2>

        
<div2 n="144"><head>[schol. 144]</head>

          <p> DISCRIMINAT dividit: unde et discrimen capitis muliebris dicitur.</p>
        </div2>

        
<div2 n="147"><head>[schol. 147]</head>

          <p> INCENDVNT implent, ut «clamore i. c. T. L.».</p>
        </div2>

        
<div2 n="148"><head>[schol. 148]</head>

          <p> VIS VLLA nec aetatis inbecillitas, nec severitas regia.</p>
        </div2>

        
<div2 n="149"><head>[schol. 149]</head>

          <p> FERETRO PALLANTE REPOSTO Pallantis feretro: nam antiptosis est.</p>
        </div2>

        
<div2 n="152"><head>[schol. 152]</head>

          <p> NON HAEC O PALLA DEDERAS PROMISSA PARENTI CAVTIVS V. S. V. T. C. M. duplex expositio
            est. Aut enim hoc dicit: non mihi talia promittebas, ut crederem cautius te dimicaturum;
            ut intellegamus proficiscentem Pallantem promisisse patri victoriam, caedem hostium,
            plurima spolia; qui enim haec cogitat, cautelae obliviscitur aviditate vincendi. Aut
            certe ‘non’ pro ‘nempe’ accipiamus, ut in Terentio «non tu hunc rus produxisse aiebas?»
            id est ‘nempe’, ut nunc sit sensus: nempe mihi haec dederas promissa discedens, quia
            cautius fueras dimicaturus.</p>
        </div2>

        
<div2 n="154"><head>[schol. 154]</head>

          <p> IN ARMIS apud armatum, cuius consilium cupiditas victoriae plerumque conturbat.</p>
        </div2>

        
<div2 n="158"><head>[schol. 158]</head>

          <p> VOTA parentum supra «fors et vota facit».</p>
        </div2>

        
<div2 n="159"><head>[schol. 159]</head>

          <p> FELIX MORTE TVA ea sorte felix, qua ceteri dolentur.</p>
        </div2>

        
<div2 n="160"><head>[schol. 160]</head>

          <p> VIVENDO VICI MEA FATA diu vivendo, ut in Bucolicis «o Lycida, vivi perv.». ‘Vici’
            autem ‘mea fata’, id est naturalem ordinem vita longiore superavi: namque hic ordo
            naturalis est, ut sint parentibus superstites liberi. Fata ergo generaliter dixit,
            referens se ad naturalem ordinem, non ad fatum proprium; nam fata superare nemo hominum
            potest. Vnde multi sic distingunt ‘contra ego vivendo vici’ vitam scilicet filii: nam
            hoc est ‘superstes restarem ut genitor’: ut ‘mea fata’ per exclamationem dictum sit.
            Sciendum tamen, etiam inrationabilia dolentibus dari.</p>
        </div2>

        
<div2 n="161"><head>[schol. 161]</head>

          <p> RESTAREM essem.</p>
        </div2>

        
<div2 n="162"><head>[schol. 162]</head>

          <p> DEDISSEM reddidissem.</p>
        </div2>

        
<div2 n="163"><head>[schol. 163]</head>

          <p> POMPA exequialis.</p>
        </div2>

        
<div2 n="164"><head>[schol. 164]</head>

          <p> NEC VOS ARGVERIM T. exonerat eorum pudorem, ne videantur ei causa orbitatis fuisse,
            dicens sibi hoc fataliter debitum.</p>
        </div2>

        
<div2 n="165"><head>[schol. 165]</head>

          <p> SENECTAE deest aetati; nam senecta aetas dicitur: Sallustius «senecta iam aetate». Per
            se autem plenum est si ‘senectus’ dicamus, quod metri causa minus dixit.</p>
        </div2>

        
<div2 n="168"><head>[schol. 168]</head>

          <p> DVCENTEM IN LATIVM TEVCROS CECIDISSE IVVABIT lucrum quodammodo putat, inpendisse pro
            amicorum felicitate filium, qui morti fuerat acerbo funere fataliter debitus. Et est a
            qualitate beneficii solacium.</p>
        </div2>

        
<div2 n="169"><head>[schol. 169]</head>

          <p> NON ALIO DIGNER TE FVNERE PALLA latenter hic Aeneae ostenditur pietas, qui in amici
            funus tanta contulit, ut pater amplius praestare non posset.</p>
        </div2>

        
<div2 n="173"><head>[schol. 173]</head>

          <p> TV QVOQVE NVNC STARES INMANIS TRVNCVS IN ARMIS sicut isti duces, de quibus haec sunt
            tropaea: nam supra ait «indutosque i. truncos hostilibus a. i. f. d.».</p>
        </div2>

        
<div2 n="174"><head>[schol. 174]</head>

          <p> ESSET PAR AETAS vel mea, vel filii; nam ad utrumque potest referri.</p>
        </div2>

        
<div2 n="175"><head>[schol. 175]</head>

          <p> TEVCROS QVID DEMOROR ARMIS ARMIS ‘ab armis’. Et hoc videtur dicere: dimittendi sunt
            Troiani, ut morte Turni satis fiat doloribus meis: quod etiam posteriora
            significant.</p>
        </div2>

        
<div2 n="179"><head>[schol. 179]</head>

          <p> MERITIS VACAT HIC TIBI SOLVS FORTVNAEQVE LOCVS nihil est aliud quod possit vel virtus
            tua, vel fortuna praestare ˗ nam his rebus victoria contingit ˗ nisi ut occiso Turno et
            vindices filium et patrem consoleris orbatum.</p>
        </div2>

        
<div2 n="181"><head>[schol. 181]</head>

          <p> SED NATO MANES PERFERRE SVB IMOS ac si diceret hanc esse causam, quae eum cogat ad
            vitae patientiam, ut filio Turni nuntietur interitus.</p>
        </div2>

        
<div2 n="183"><head>[schol. 183]</head>

          <p> EXTVLERAT LVCEM Asinius Pollio dicit, ubique Vergilium in diei descriptione sermonem
            aliquem ponere aptum praesentibus rebus, ut hoc loco, quia funerum et sepulturarum res
            agitur, dicit ‘extulerat’: item in quarto, quia est navigaturus Aeneas et relicturus
            Didonem, dicit «Tithoni croceum l. A. c.». Quod licet superfluum sit, in multis tamen
            locis invenitur. MISERIS MORTALIBVS qui sunt subiecti tot casibus: Homerus <foreign xml:lang="grc">
              δειλοῖσι βροτοῖσι</foreign>, id est miseris mortalibus, non timidis.
            OPERA ATQVE LABORES ‘hoc opus’ et ‘haec opera’ tunc dicimus, quando negotium ipsum quod
            geritur significamus; si autem feminino genere dixerimus ‘operas’, ipsas personas quae
            aliquid faciunt significamus; sicut ‘custodia’ dicitur quae custodit, ut «cernis
            custodia qualis v.»: nam ut hi qui custodiuntur ‘custodiuntur’ dicantur, usurpatum est.
            Vnde male est in usu ‘custodiae audiuntur’.</p>
        </div2>

        
<div2 n="185"><head>[schol. 185]</head>

          <p> CONSTITVERE PYRAS ‘pyra’ est lignorum congeries; ‘rogus’ cum iam ardere coeperit
            dicitur; ‘bustum’ vero iam extinctum vocatur. Quem ordinem servat poeta, dicens
            ‘constituere pyras’, item ‘subiectisque ignibus atris ter circum accensos decurrere
            rogos’, item postea ‘semustaque servant busta’.</p>
        </div2>

        
<div2 n="186"><head>[schol. 186]</head>

          <p> MORE TVLERE PATRVM quia apud varias gentes diversa fuerunt genera sepulturae, inde est
            quod alii obruuntur, alii exuruntur, alii proprias remittuntur ad patrias; alii per
            diem, ut nunc isti, alii per noctem, ut supra Pallas. Perite has varietates Vergilius
            posuit: namque Heraclitus qui omnia vult ex igni constare, dicit debere corpora in ignem
            resolvi. Thales vero qui confirmat omnia ex umore creari, dicit obruenda corpora, ut
            possint in umorem resolvi. IGNIBVS ATRIS atqui ignes atri non sunt; sed epitheton traxit
            de negotio, ut ‘atris’ diceret, hoc est funebribus, ut paulo post «maestum funeris
            ignem», id est funebrem: nam maestus esse non potest ignis.</p>
        </div2>

        
<div2 n="187"><head>[schol. 187]</head>

          <p> CONDITVR IN TENEBRAS ALTVM CALIGINE CAELVM id est aer fumi obscuritate completur.</p>
        </div2>

        
<div2 n="188"><head>[schol. 188]</head>

          <p> CINCTI FVLGENTIBVS ARMIS frustra hoc epitheton notant critici, quasi circumeuntes
            rogos alia arma habere debuerint. CINCTI instructi.</p>
        </div2>

        
<div2 n="189"><head>[schol. 189]</head>

          <p> DECVRRERE pro ‘circum rogos cucurrere’. Bene autem ait ‘decurrere’, non ‘decucurrere’:
            namque verba quae in praeterito perfecto primam syllabam geminant, ut ‘curro cucurri’,
            ‘tondeo totondi’, cum composita fuerint, geminare non possunt: nam ‘decurri’ et
            ‘detondi’ dicimus, non ‘decucurri’ neque ‘detotondi’: exceptis tantum duobus.</p>
        </div2>

        
<div2 n="192"><head>[schol. 192]</head>

          <p> CLANGORQVE TVBARVM ante enim mortui ad tubam deducebantur: unde Persius «hic tuba,
            candelae, t. b.».</p>
        </div2>

        
<div2 n="193"><head>[schol. 193]</head>

          <p> HIC ALII SPOLIA O. secundum suae gentis ritum alii hostilia arma, alii peremptorum
            cremabant.</p>
        </div2>

        
<div2 n="195"><head>[schol. 195]</head>

          <p> FERVENTESQVE ROTAS nimio scilicet cursu: alibi «volat vi fervidus axis», Horatius
            «metaque fervidis evitata rotis».</p>
        </div2>

        
<div2 n="196"><head>[schol. 196]</head>

          <p> NON FELICIA TELA quibus se defendere nequiverunt.</p>
        </div2>

        
<div2 n="197"><head>[schol. 197]</head>

          <p> MACTANTVR CORPORA MORTI aut ‘in mortem’: aut ‘Morti’ ipsi deae: Statius «in speculis
            Mors saeva sedet», Lucanus «ipsamque vocatam quos petat a nobis Mortem tibi coge
            fateri». Circa autem ideo, quia, ut Homerus dicit in morte Patrocli circa corpus
            extincti tam homines, quam pecora immolabantur, ut uno igni cremarentur: unde est in
            sexto «ossaque lecta cado t. C. a.».</p>
        </div2>

        
<div2 n="198"><head>[schol. 198]</head>

          <p> RAPTAS raptim advectas; nam per indutias rapere non poterant: aut certe ‘raptas’,
            belli scilicet tempore.</p>
        </div2>

        
<div2 n="202"><head>[schol. 202]</head>

          <p> STELLIS ARDENTIBVS APTVM coniunctum, <foreign xml:lang="grc">ἀπὸ τοῦ
              ἅπτεσται</foreign>.</p>
        </div2>

        
<div2 n="204"><head>[schol. 204]</head>

          <p> INNVMERAS STRVXERE PYRAS hoc loco multis rebus ostendit inmensam caedem factam esse
            Rutulorum.</p>
        </div2>

        
<div2 n="206"><head>[schol. 206]</head>

          <p> FINITIMOS TOLLVNT IN AGROS qui enim e longinquo venerant, referri non poterant.
            VRBIQVE REMITTVNT deest ‘unicuique’. Et meminit antiquae consuetudinis: nam ante etiam
            in civitatibus homines sepeliebantur, quod postea Duellio consule senatus prohibuit et
            lege cavit, ne quis in urbe sepeliretur: unde et imperatores et virgines Vestae quia
            legibus non tenentur, in civitate habent sepulchra. Denique etiam nocentes virgines
            Vestae licet vivae, tamen intra urbem in campo scelerato obruebantur.</p>
        </div2>

        
<div2 n="208"><head>[schol. 208]</head>

          <p> NEC HONORE quia ‘nec numero’: nam aliud pendet ex alio.</p>
        </div2>

        
<div2 n="211"><head>[schol. 211]</head>

          <p> CONFVSA RVEBANT OSSA FOCIS aut quia dixit simul multos crematos: aut si ad honoratorum
            cadavera referas, ut supra diximus, ‘confusa’ propter simul animalia concremata.
            ‘Ruebant’ autem de cineribus eruebant.</p>
        </div2>

        
<div2 n="212"><head>[schol. 212]</head>

          <p> TEPIDOQVE ONERABANT AGGERE TERRAE hypallage, hoc est ‘ossa tepida’.</p>
        </div2>

        
<div2 n="213"><head>[schol. 213]</head>

          <p> PRAEDIVITIS more Graeco epitheton incongruum huic loco posuit.</p>
        </div2>

        
<div2 n="214"><head>[schol. 214]</head>

          <p> LONGE PARS MAXIMA LVCTVS valde: et hoc est melius, quamquam legatur ‘et longi’.</p>
        </div2>

        
<div2 n="215"><head>[schol. 215]</head>

          <p> HIC MATRES quia scit ad aliquid haec nomina pertinere, non addidit ‘deflebant filios
            aut maritos aut fratres’.</p>
        </div2>

        
<div2 n="218"><head>[schol. 218]</head>

          <p> IVBENT volunt, exposcunt.</p>
        </div2>

        
<div2 n="220"><head>[schol. 220]</head>

          <p> INGRAVAT maiorem invidiam concitat.</p>
        </div2>

        
<div2 n="221"><head>[schol. 221]</head>

          <p> TESTATVR testificatur etiam legatorum fidem, qui cum eo fuerunt.</p>
        </div2>

        
<div2 n="223"><head>[schol. 223]</head>

          <p> OBVMBRAT subaudis ‘Turnum’: tuetur, defendit. Translatio ab arboribus. Hoc autem
            dicit: amor reginae ad favorem popularem plurimum proderat Turno.</p>
        </div2>

        
<div2 n="224"><head>[schol. 224]</head>

          <p> MERITIS SVSTENTAT FAMA TROPAEIS quia multos occiderat, ut etiam ipse dicturus est.</p>
        </div2>

        
<div2 n="226"><head>[schol. 226]</head>

          <p> ECCE SVPER insuper, ad cumulationem malorum. MAESTI hoc sermone eos nihil egisse
            significat. MAGNA DIOMEDIS AB VRBE legitur et ‘magni’.</p>
        </div2>

        
<div2 n="228"><head>[schol. 228]</head>

          <p> NIL DONA NEQVE AVRVM ordinem legationis exequitur dicens, inaniter perfecta esse
            omnia, quae possent efficaces legati perficere auro, precibus, promissione.</p>
        </div2>

        
<div2 n="230"><head>[schol. 230]</head>

          <p> PACEM TROIANO AB REGE PETENDVM sicut etiam supra diximus, cum per gerundi modum
            aliquid dicimus, per accusativum elocutionem formemus necesse est, ut ‘petendum mihi est
            equum’: Lucretius «aeternas quoniam poenas in morte timendum», item Sallustius «castra
            sine vulnere introitum»: nam ‘castra’ accusativus pluralis est, qui multis errorem
            facit, ut videatur esse nominativus, quia neutra triptota sunt et similis est
            nominativus accusativo.</p>
        </div2>

        
<div2 n="231"><head>[schol. 231]</head>

          <p> REX IPSE LATINVS qui aut consolari debuit, aut defendendae reipublicae aliud inire
            consilium.</p>
        </div2>

        
<div2 n="232"><head>[schol. 232]</head>

          <p> FATALEM AENEAN MANIFESTO NVMINE FERRI modo perniciosum omnibus Aenean, ‘Manifesto
            numine’ id est manifesto deorum iudicio, ad Italiam venisse, numinum ira testatur, quam
            cognoscimus tantorum caede sociorum.</p>
        </div2>

        
<div2 n="235"><head>[schol. 235]</head>

          <p> ALTA INTRA LIMINA COGIT quaeritur cur ad privatam domum convocetur senatus, qui non
            nisi ad publica et augurato condita loca convenire consueverit. Sed scimus domum Latini
            augurato conditam et eandem tam templum fuisse, quam curiam: namque in superioribus
            legimus «tectum augustum», id est augurio conditum, item paulo post «hinc sceptra
            accipere et primos attollere fasces regibus omen erat, hoc illis curia templum». Merito
            ergo ad domum regis, quasi ad locum publicum, convocatur senatus: nam ait in septimo
            «tali intus templo divum patriaque L. s.». Idcirco etiam in Palatii atrio, quod augurato
            conditum est, apud maiores consulebatur senatus: ubi etiam aries immolabatur, quod, ut
            in septimo diximus, Vergilius ad Latini transtulit domum. Multi dicunt perite Vergilium
            nec templi nec curiae hoc loco fecisse commemorationem, sed tantum dixisse ‘intra tecta
            regia’, ut ostenderet, consilium quod initur, non esse complendum, quia nec rite est
            inchoatum: ea enim quae dicit Latinus, effectu carebunt.</p>
        </div2>

        
<div2 n="236"><head>[schol. 236]</head>

          <p> OLLI ‘illi’ secundum Ennium. RVVNT festinanter incedunt.</p>
        </div2>

        
<div2 n="238"><head>[schol. 238]</head>

          <p> ET PRIMVS SCEPTRIS primus inter sceptriferos. Namque apud maiores omnes duces cum
            sceptris ingrediebantur curiam; postea coeperunt tantum ex consulibus, et signum erat
            eos consules fuisse.</p>
        </div2>

        
<div2 n="239"><head>[schol. 239]</head>

          <p> AETOLA EX VRBE REMISSOS quam condiderunt hi qui de Aetolia venerunt, Graeciae
            provincia, unde Diomedes habuit socios de tribus eius civitatibus, quas habet Aetolia,
            Pleurona, Olenon, Calydona. Sic ergo dixit ‘Aetola ex urbe’, ut «tandem Euboicis Cumarum
            adlabitur oris».</p>
        </div2>

        
<div2 n="240"><head>[schol. 240]</head>

          <p> ET RESPONSA REPOSCIT mire ante enim rex solet a legatis universa cognoscere et sic eos
            praesente populo iterum omnia iubere narrare. Vnde est ‘ordine cvncta suo’: nam nihil
            licet praetermittere: unde et superflua narrare consuerunt.</p>
        </div2>

        
<div2 n="243"><head>[schol. 243]</head>

          <p> VIDIMVS O CIVES DIOMEDE aut ‘Diomedem’ legendum, ut sit Latinus accusativus: et
            admittitur ecthlipsis, ut «multum ille et terris iactatus et alto»: aut si Graecum
            accusativum facere voluerimus, ‘Diomede’ legamus, et possit fieri synalipha, sicut
            «Euryale infelix, qua te regione reliqui?». Si autem ‘Diomeden’ dixerimus, nec Latinum
            est, nec Graecum, nec versus ratio constitit: numquam enim ecthlipsis fit per ‘n’
            litteram. Tamen melius est ut ‘Diomede’ legamus, ut sit Graecus accusativus. Nomina enim
            Graeca in ‘<foreign xml:lang="grc">ης</foreign>’ exeuntia, quae genetivum in ‘<foreign xml:lang="grc">
              εος</foreign>’ mittunt per plenam elocutionem, cum eundem casum per
            synaeresin in ‘<foreign xml:lang="grc">ους</foreign>’ miserint, accusativum in ‘<foreign xml:lang="grc">
              η</foreign>’ mittant necesse est, ideo quia cum naturam suam servant,
            accusativum in vocalem mittunt, non in consonantem, et debet synaeresis plenitudinis
            servare rationem: ut ecce <foreign xml:lang="grc">Διομήδης</foreign> plena declinatio
            est <foreign xml:lang="grc">τοῦ Διομήδεος τῷ Διομήδει τὸν Διομήδεα</foreign>, per
            synaeresin autem facit <foreign xml:lang="grc">τοῦ Διομήδους τῷ Διομήδει τὸν
              Διομήδη</foreign>. Ergo hic accusativus ideo in ‘<foreign xml:lang="grc">η</foreign>’
            exit, non in ‘<foreign xml:lang="grc">ν</foreign>’, quia cum integrum est hoc nomen, in
              ‘<foreign xml:lang="grc">εος</foreign>’ exit et crescit eius genetivus: si enim
            isosyllabus sit nominativo, accusativum in ‘<foreign xml:lang="grc">ν</foreign>’ mittit
            nec habet ‘<foreign xml:lang="grc">σ</foreign>’ in genetivo, ut <foreign xml:lang="grc">
              Θουκυδίδης τοῦ Θουκυδίδου τὸν Θουκυδίδην</foreign>: nam <foreign xml:lang="grc">
              Διομήδης</foreign> ideo in genetivo ‘<foreign xml:lang="grc">ς</foreign>’ habet, quia
            et cum integrum est et <foreign xml:lang="grc">Διομήδεος</foreign> facit, habet
              ‘<foreign xml:lang="grc">ς</foreign>’ consonantem.</p>
        </div2>

        
<div2 n="244"><head>[schol. 244]</head>

          <p> CASVS S. OMNES itineris scilicet. Et bene vilitatem singularum rerum generalitate
            vitavit, ne diceret flumina, latrones et cetera.</p>
        </div2>

        
<div2 n="245"><head>[schol. 245]</head>

          <p> QVA CONCIDIT ILIA TELLVS <foreign xml:lang="grc">ἐμφατικῶς</foreign> dixit pro ‘urbs
            Ilia’: nam terra non cecidit, sed civitas.</p>
        </div2>

        
<div2 n="246"><head>[schol. 246]</head>

          <p> ARGYRIPAM Diomedes fuit de civitate quae Argos Ippion dicitur, quia Homerus <foreign xml:lang="grc">
              Ἄργεος ἱπποβότοιο</foreign>, Horatius «aptum dicet Argos equis». Hic in
            Apulia condidit civitatem, quam patriae suae nomine appellavit et Argos Hippion dixit:
            quod nomen postea vetustate corruptum est, et factum ut civitas Argyrippa diceretur:
            quod rursus corruptum Arpos fecit.</p>
        </div2>

        
<div2 n="247"><head>[schol. 247]</head>

          <p> VICTOR distingue. GARGANI CONDEBAT IAPYGIS ARVIS Iapygia pars est Apuliae, in qua est
            mons Garganus, qui per Calabriam usque in Adriaticum tenditur pelagus: Lucanus «Apulus
            Adriacas exit Garganus in undas». ‘Gargani’ autem ‘Iapygis’ figura est pro ‘Gargani
            Iapygii’. Et haec est Iapygia Apuliae, a qua et Iapyx ventus est nominatus: nam Iapydia
            Venetiae regio est, ab oppido dicta, unde est «tunc sciat aerias A. et N. s. q. c. i. t.
            et Iapydis».</p>
        </div2>

        
<div2 n="252"><head>[schol. 252]</head>

          <p> O FORTVNATAE GENTES qui habitatis regna Saturnia, id est o viri semper pace gaudentes!
            Nam legimus «aurea quae perhibent, illo sub rege f. s., sic placida populos in pace r.».
            Et bene hoc laudat, quod eis persuadere desiderat.</p>
        </div2>

        
<div2 n="253"><head>[schol. 253]</head>

          <p> ANTIQVI AVSONII quia. qui primi Italiam tenuerunt, Ausones dicti sunt. QVIETOS quibus
            est amor pacis a maioribus traditus propter regnum Saturni.</p>
        </div2>

        
<div2 n="254"><head>[schol. 254]</head>

          <p> IGNOTA LACESSERE BELLA scilicet Troianorum, non omnia generaliter bella: nam legimus
            «captivi pendent currus curvaeque». SVADET autem ‘vobis’ subaudis: nam non potest dici ‘
            suadeo te’, sed ‘tibi’.</p>
        </div2>

        
<div2 n="255"><head>[schol. 255]</head>

          <p> VIOLAVIMVS quasi sacros: nam violare de religiosis dicimus rebus. Et ingenti arte
            agit, ne aut victoriam suam sileat, aut non procedendo contra eos quos vicit,
            confiteatur ignaviam, dicens non esse contra eos pugnandum, quos vincere perniciosum
            est.</p>
        </div2>

        
<div2 n="257"><head>[schol. 257]</head>

          <p> QVOS SIMOIS PREMAT ILLE VIROS id est toto orbe celebris: alibi «ubi tot Simois c. s.
            scuta virum galeasque et f. c. v.».</p>
        </div2>

        
<div2 n="258"><head>[schol. 258]</head>

          <p> SCELERVM POENAS EXPENDIMVS OMNES id est luimus omnes poenas, quae sunt statutae
            sceleribus. Alii ‘sceleris omnis’ legunt: nam ‘omnes’ non potest ad Graecos referri,
            quia non omnes pertulere supplicia.</p>
        </div2>

        
<div2 n="259"><head>[schol. 259]</head>

          <p> VEL PRIAMO MISERANDA MANVS etiam Priamo, ut «carmina vel caelo possunt deducere l.».
            Est autem Pacuvii qui ait «si Priamus adesset, et ipse eius commiseresceret». SCIT
            TRISTE MINERVAE SIDVS fabula hoc habet: propter Cassandrae stuprum Graecis iratam
            Minervam, vel quod ei victores per superbiam sacricare noluerunt: unde eos redeuntes
            gravissima tempestate fatigatos per diversa dispersit: Horatius «cum Pallas usto vertit
            iram ab Ilio». Re vera autem constat Graecos tempestate laborasse aequinoctio vernali,
            quando manubiae Minervales, id est fulmina, tempestates gravissimas commovent. Vnde
            perite dicendo ‘sidus’ utrumque complexus est: nam sidus et tempestatem significat et re
            vera sidus. Haec autem numina quae inter sidera non videmus, licet sua signa propria non
            habent, cum aliis potestate permixta. Vt ophiuchus ipse est Aesculapius, gemini
            Apollinis et Herculis esse dicuntur, sic Minervae aries esse dinoscitur.</p>
        </div2>

        
<div2 n="260"><head>[schol. 260]</head>

          <p> VLTORQVE CAPHEREVS <foreign xml:lang="grc">τὸ αὐτὸ</foreign> est, id est cautes
            Euboicae: nam Euboea insula est in qua mons Caphereus, circa quem Graeci periere
            naufragio. ‘Vltor’ autem dixit ideo, quia Nauplius, Palamedis pater, dolens filium suum
            factione interemptum, ut in secundo memoravimus, cum videret Graecos tempestate
            laborare, montem Caphereum ascendit et elata facula signum dedit vicini portus, qua re
            decepti sunt Graeci et eos inter asperrimos scopulos pertulere naufragia.</p>
        </div2>

        
<div2 n="262"><head>[schol. 262]</head>

          <p> ATRIDES PROTEI MENELAVS Agamemnon et Menelaus uno quidem fataliter fuerunt supplicio
            destinati. Namque Atreus et Thyestes fratres fuerunt in se invicem saevi, adeo ut
            Thyestes cum Aerope, fratris uxore, concumberet: quod dolens Atreus liberos ei epulandos
            adposuit. Sed cum Thyestes post cognitum facinus requireret ultionem, ei Apollo
            respondit, posse alio scelere illius facinoris vim invicem nasci, scilicet si cum
            Pelopia, filia sua, concumberet. Quo facto natus est Aegisthus, fatalis in Atrei geminam
            subolem. Sed Iuppiter Menelai fata miseratus est propter Helenae iugale consortium, et
            eum per diversa errare maluit, quam Aegisthi manibus interire. Hic errans ad Aegyptum
            usque pervenit, ubi Proteus, deus marinus, regnaverat, cui aliquando rapta a Theseo
            Helena dicitur commendata: unde quidam dicunt quod ad eam petendam Menelaus ad Aegyptum
            profectus sit post bella Troiana. Sunt qui volunt nec raptam esse a Paride Helenam, sed
            aliam causam belli fuisse Troiani, illam scilicet, quod Herculem, quaerentem Hylam,
            suscipere noluerunt. Qui autem volunt raptam eam a Paride, hoc dicunt, quod recepta a
            Proteo per Theseum ad Menelaum transitum fecerit et sic eam Paris rapuerit: secundum
            quod, ut supra diximus, Menelaus ad Aegyptum Iovis voluntate pervenerit, scilicet ne ab
            Aegistho possit interimi. Quod autem ait ‘Protei columnas’ ratione non vacat: nam
            columnas Herculis legimus et in Ponto et in Hispania. Hunc autem Proteum fortissimum et
            invinctissimum constat fuisse. Novimus autem quod omnes Hercules fortes dicebantur: unde
            videtur hoc adfectasse Vergilius, ut pro finibus ‘Protei columnas’ diceret, quas habuit
            Hercules, ut ostenderet eum etiam Herculem dictum. ADVSQVE COLVMNAS PROTEI usque ad
            fines Aegypti, hoc est usque ad Pharon, ante insulam, nunc partem Alexandriae: Lucanus
            «nunc claustrum pelagi cepit Pharon: insula quondam in medio stetit illa mari sub
            tempore vatis Proteos, at nunc Pellaeis est proxima muris». ‘Protei’ autem Latinus est
            genetivus, constrictus per synaeresin. ‘Adusque’ autem sic est dictum quemadmodum
            «Siculo prospexit abusque Pachyno»: nam cum praepositioni numquam cohaereat praepositio,
            ‘abusque’ et ‘adusque’ licenter admissum est.</p>
        </div2>

        
<div2 n="263"><head>[schol. 263]</head>

          <p> EXVLAT proprie: nam exulare dicuntur qui extra solum sunt. Sane sciendum quia quo
            tempore Menelaus iit ad Aegyptum, perdidit Canobum gubernatorem, a quo vicina civitas
            nomen accepit, quae hodieque mutata littera Canopos nominatur. CYCLOPAS Graecae
            declinationis accusativus est. Vnde Graecum habebit accentum: nam latine ‘cyclopes’
            dicimus; sed sic versus stare non poterat.</p>
        </div2>

        
<div2 n="264"><head>[schol. 264]</head>

          <p> REGNA NEOPTOLEMI REFERAM subaudis ‘eversa’, quod ex posterioribus intellegitur. Pyrrho
            autem quid contigerit manifestum est: nam, ut in tertio legimus, cum vellet ducere
            Hermionen, Oresti ante desponsatam, ab eo est inter aras Apollinis interemptus: unde est
            «et scelerum furiis agitatus Orestes excipit incautum patriasque obtruncat ad aras».
            VERSOSQVE PENATES IDOMENEI Idomeneus rex Cretensium fuit: qui cum tempestate laboraret,
            vovit se sacrificaturum de ea re quae ei primum occurrisset. Casu ei primus filius
            occurrit: quem cum, ut alii dicunt, immolasset, ut alii, immolare vellet, ob
            crudelitatem regno a civibus pulsus est: unde est «fama volat pulsum regnis cessisse
            paternis Idomenea ducem». Alii dicunt quod abscedens cuidam suum commendaverat regnum,
            qui per eius absentiam occupavit imperium et reversum pepulit. Ergo ‘versos penates’ aut
            eversos et funditus dirutos accipiendum: aut certe in aliena iura conversos.</p>
        </div2>

        
<div2 n="265"><head>[schol. 265]</head>

          <p> LIBYCONE HABITANTES LITORE LOCROS ut etiam in tertio diximus, Locri, socii Aiacis
            Oilei, fuerunt Epizephyrii et Ozolei; sed in tempestate divisi sunt adeo, ut Epizephyrii
            tenerent Bruttios, de quibus ait in tertio «hic et Narycii posuerunt moenia Locri»,
            Ozolei vero deferrentur Pentapolim, de quibus nunc queritur dicens ‘Libycone habitantes
            litore Locros’?</p>
        </div2>

        
<div2 n="268"><head>[schol. 268]</head>

          <p> DEVICTA ASIA SVBSEDIT ADVLTER legitur et ‘devictam Asiam’: quod si est, ita
            intellegimus ut ‘subsedit’ sit dolo possedit - Lucanus «subsidere regnum Chalcidos
            Euboicae»: unde et subsessores dicuntur, qui insidiis tauros interimunt, et hostium
            dolos subsessas vocamus - ut sit sensus: ab Agamemnone devictam Asiam adulter Aegisthus
            factione possedit. Melius tamen est ut ‘devicta Asia’ legamus, secundum quod ‘subsedit’
            erit remansit, ut «extremus galeaque ima subsedit Acestes», ut sit sensus: Asia propter
            adulterium pertulit bella, quae remanente adultero finita esse nihil profuit, ut cum
            indignatione sit dictum, dum primum vindicatur adulterium, aliud rursus emersit.</p>
        </div2>

        
<div2 n="267"><head>[schol. 267]</head>

          <p> PRIMA INTRA LIMINA in ipso limine imperii, id est in litore, quia secundum Homerum
            Clytemestra Agamemnoni occurrit ad litus et illic eum susceptum cum adultero inter
            epulas interemit: quod et Iuvenalis tangit dicens «quippe ille deis auctoribus ultor
            patris erat caesi media inter pocula». Alii autem dicunt quod in ipso regressu, id est
            prima die qua domus suae limen ingressus est, consilio Aegisthi ab uxore vestem accepit
            clauso capite qua inplicatus adulteri manibus interiit.</p>
        </div2>

        
<div2 n="269"><head>[schol. 269]</head>

          <p> INVIDISSE DEOS Stheneli filius Cyllarabus Aegialiam, Diomedis uxorem, cognovit
            adulterio: quo comperto Diomedes reverti noluit et in Apuliae partibus sibi condidit
            sedes. Quod Veneris dolo dicitur esse perfectum, quam in bello Troiano vulneraverat:
            unde ait ‘invidisse deos’.</p>
        </div2>

        
<div2 n="270"><head>[schol. 270]</head>

          <p> PVLCHRAM CALYDONA VIDEREM unam de supradictis civitatibus, quibus imperavit.</p>
        </div2>

        
<div2 n="271"><head>[schol. 271]</head>

          <p> NVNC ETIAM HORRIBILI VISV P. S. hoc loco nullus dubitat fabulae huius ordinem a
            Vergilio esse conversum: nam Diomedis socios constat in aves esse conversos post ducis
            sui interitum, quem extinctum inpatienter dolebant. Hae aves hodieque Latine Diomedeae
            vocantur, Graeci <foreign xml:lang="grc">ἐρωδιούς</foreign> dicunt. Habitant autem
            insulam Febram sive Electridem quae est haud longe a Calabria, in conspectu Tarentinae
            civitatis. Quinetiam de his avibus dicitur quod Graecis navibus laetae occurrant, Roma
            venientibus Latinas vehementer fugiant, memores et originis suae et quod Diomedes ab
            Illyriis interemptus est. PORTENTA S. re vera portentum est homines in aves esse
            conversos.</p>
        </div2>

        
<div2 n="272"><head>[schol. 272]</head>

          <p> ET SOCII AMISSI legunt non nulli et ‘admissis pennis’; melius est ‘amissi’.</p>
        </div2>

        
<div2 n="274"><head>[schol. 274]</head>

          <p> LACRIMOSIS VOCIBVS dolentes vel suam mutationem, vel regis interitum: namque hoc
            tangit latenter.</p>
        </div2>

        
<div2 n="275"><head>[schol. 275]</head>

          <p> SPERANDA pro ‘timenda’, ut «hunc ego si potui tantum sperare d.», et est
            acyrologia.</p>
        </div2>

        
<div2 n="276"><head>[schol. 276]</head>

          <p> CAELESTIA CORPORA Martis et Veneris, quae numina vulneravit in bello.</p>
        </div2>

        
<div2 n="277"><head>[schol. 277]</head>

          <p> VENERIS VIOLAVI VVLNERE DEXTRAM artificiose agit: nam sciens ea quae dicuntur in fine,
            inhaerere animis, suos casus ultimos memorat. Perite etiam Venerem tantum vulneratam a
            se esse dicit, Martis supprimens nomen, quod ei poterat esse gloriosius: ut videatur
            omnia quae pertulit, odio Veneris pertulisse, contra cuius filium nunc vocatur ad
            pugnam, ut negans etiam nunc paria formidare videatur. ‘Dextram’ autem secundum Homerum,
            qui ait <foreign xml:lang="grc">ἐπὶ καρπῷ</foreign>.</p>
        </div2>

        
<div2 n="278"><head>[schol. 278]</head>

          <p> TALES INPELLITE PVGNAS quarum est periculosa victoria.</p>
        </div2>

        
<div2 n="279"><head>[schol. 279]</head>

          <p> NEC MIHI CVM TEVCRIS VLLVM POST ERVTA BELLVM PERGAMA ne ei obiciatur illa coniuratio
            quam apud Aulidem Graeci inierunt, dicit in Troiae excidio sacramentum coniurationis
            esse conpletum; namque in Troian, non in Troianos coniuraverant Graeci: huc enim spectat
            quod dicit, nullum se cum Troianis habere bellum post dirutam Troiam.</p>
        </div2>

        
<div2 n="280"><head>[schol. 280]</head>

          <p> NEC VETERVM MEMINI LAETORVE MALORVM nec meminisse volo victoriarum mearum quarum
            nullus oblivisci consuevit, nec laetor Troianorum malorum pro ‘Troianis malis’ quae
            nobis bellantibus pertulerunt: non enim potest de suis malis dicere, cum et mala sua
            nullus obliviscatur, et ea ipse paulo ante memoraverit. ‘Laetor’ autem ‘malorum’ figura
            Graeca est, sicut Horatius «agrestium regnavit populorum» pro ‘agrestibus populis’.</p>
        </div2>

        
<div2 n="281"><head>[schol. 281]</head>

          <p> MVNERA QVAE PATRIIS AD ME PORTASTIS AB ORIS hinc iam suasio est et consilium; nam
            finita est auxiliorum negatio: unde et paulo post Venulus ita dividit dicens ‘et
            responsa simul quae sint, rex optime, regis audisti et quae sit magno sententia bello’,
            scilicet audisti et quemadmodum negarit auxilia, et quod nobis dederit de pace
            consilium.</p>
        </div2>

        
<div2 n="282"><head>[schol. 282]</head>

          <p> STETIMVS TELA ASPERA CONTRA CONTVLIMVSQVE MANVS id est et comminus, et e longinquo
            inter nos bella tractavimus.</p>
        </div2>

        
<div2 n="284"><head>[schol. 284]</head>

          <p> QVANTVS IN CLIPEVM ADSVRGAT aut ‘quantus’ est quotiens in hostem pergens erigit
            scutum: aut pugnandi exsecutus est genus. Qui autem scripserunt de arte militari dicunt
            summum genus esse dimicandi, quotiens calcato umbone adversarii se in hostilem clipeum
            erigit miles et ita contra stantis vulnerat terga.</p>
        </div2>

        
<div2 n="285"><head>[schol. 285]</head>

          <p> SI DVO PRAETEREA hoc est alios duos.</p>
        </div2>

        
<div2 n="287"><head>[schol. 287]</head>

          <p> DARDANVS pro ‘Dardanius populus’. Et posuit principale pro derivativo; Homerus
              <foreign xml:lang="grc">τὸν δ᾿ ἔκτανε Δάρδανος ἀνήρ</foreign>.</p>
        </div2>

        
<div2 n="288"><head>[schol. 288]</head>

          <p> CESSATVM EST tardatum: et mire quia non habet quos inputet Troianis triumphos, vult
            eis excidii tarditatem pro victoria cedere.</p>
        </div2>

        
<div2 n="290"><head>[schol. 290]</head>

          <p> VESTIGIA RETTVLIT et retro acta est et repulsa.</p>
        </div2>

        
<div2 n="292"><head>[schol. 292]</head>

          <p> HIC PIETATE PRIOR ideo Aenean plus laudat quod Latinis, pacem petituris est utile, ut
            eum se credant posse facilius exorare. ‘Prior’ praestantior, melior.</p>
        </div2>

        
<div2 n="293"><head>[schol. 293]</head>

          <p> QVA DATVR qua potest, quacumque ratione permittitur.</p>
        </div2>

        
<div2 n="296"><head>[schol. 296]</head>

          <p> PER ORA TVRBATA pro ‘per ora turbatorum’.</p>
        </div2>

        
<div2 n="298"><head>[schol. 298]</head>

          <p> CLAVSO GVRGITE saxorum obiectione praecluso.</p>
        </div2>

        
<div2 n="301"><head>[schol. 301]</head>

          <p> PRAEFATVS DIVOS more antiquo: nam maiores nullam orationem nisi invocatis numinibus
            inchoabant, sicut sunt omnes orationes Catonis et Gracchi; nam generale caput in omnibus
            legimus. Vnde Cicero per inrisionem ait «si quid ex vetere aliqua oratione ‘Iovem ego
            optimum maximum’».</p>
        </div2>

        
<div2 n="302"><head>[schol. 302]</head>

          <p> ANTE EQVIDEM SVMMA DE RE STATVISSE LATINI latenter arguit Turnum, quod sibi non
            obtemperaverit, ut foedus fieret, in septimo scilicet ubi dixit «te, Turne, nefas, te
            triste manebit supplicium»: nam modo hoc tempus revolvit. VELLEM STATVISSE olim est quod
            volui his malis terminum dare. ‘Vellem’ autem ‘statuisse’ sic dixit ut ‘vellem fecisse’:
            et est conpendiosa elocutio, cum querimur non esse factum quod fieri debuit.</p>
        </div2>

        
<div2 n="305"><head>[schol. 305]</head>

          <p> BELLVM INPORTVNVM coepit grandem iracundiam, et sic in haec verba prorupit.
            ‘inportunum’ autem est quod caret portu, id est quiete, ubi nullus portus est. Nam hoc
            dicit in naufragium quodammodo fertur ista contentio, quia supra audierat periculum esse
            etiam superare Troianos. CVM GENTE DEORVM qui a diis originem ducunt.</p>
        </div2>

        
<div2 n="306"><head>[schol. 306]</head>

          <p> INVICTISQVE VIRIS atqui supra legimus «bis capti Phryges». Sed invictos ideo dicit,
            quia sequetur ‘nec victi possunt absistere bello’. ‘Possunt’ autem ‘absistere’ mire ait,
            ac si diceret: etiam si velint, a bellis discedere natura non patitur.</p>
        </div2>

        
<div2 n="308"><head>[schol. 308]</head>

          <p> ADSCITIS evocatis, adiunctis.</p>
        </div2>

        
<div2 n="309"><head>[schol. 309]</head>

          <p> SPES SIBI QVISQVE subaudis ‘sit’. SED HAEC QVAM ANGVSTA VIDETIS ut unusquisque in se
            tantum spem habeat quam sit augustum, videtis. CETERA absolute dixit, id est exercitus,
            auxilia, vires imperii: quae quia sic videtis adflicta, quid restat, nisi ut pacem
            petamus?</p>
        </div2>

        
<div2 n="311"><head>[schol. 311]</head>

          <p> ANTE OCVLOS INTERQVE MANVS SVNT OMNIA VESTRAS ac si diceret, non egent narratione
            ‘inter manus’.</p>
        </div2>

        
<div2 n="312"><head>[schol. 312]</head>

          <p> NEC QVEMQVAM INCVSO excusatio haec ostendit obliquam esse in Turnum orationem
            Latini.</p>
        </div2>

        
<div2 n="313"><head>[schol. 313]</head>

          <p> FVIT exhausta et consumpta est. TOTO CERTATVM EST CORPORE REGNI imperii omnibus
            viribus.</p>
        </div2>

        
<div2 n="314"><head>[schol. 314]</head>

          <p> DVBIAE MENTI meae, scilicet cogitanti.</p>
        </div2>

        
<div2 n="316"><head>[schol. 316]</head>

          <p> EST ANTIQVVS AGER TVSCO MIHI PROXIMVS AMNI hoc loco Donatus erravit dicens, agrum quem
            Latinus donare debuit, esse in Campania iuxta Ufentem fluvium, cuius terras vicinas
            Tusci aliquando tenuerunt, ut inde dictum sit ‘Tusco mihi proximus amni’. Agit etiam hoc
            argumento, quod illic est locus qui hodieque pinetum vocatur. Sed constat omnia illa
            loca esse campestria, nec procedit quod dicitur ‘celsi plaga pinea montis’. Vnde
            sequenda est potius Livii, Sisennae et Catonis auctoritas: nam paene omnes antiquae
            historiae scriptores in hoc consentiunt. Cato enim in originibus dicit Troianos a Latino
            accepisse agrum, qui est inter Laurentum et castra Troiana. Hic etiam modum agri
            commemorat et dicit, eum habuisse iugera IIDCC. TVSCO MIHI PROXIMVS AMNI Tiberino.</p>
        </div2>

        
<div2 n="317"><head>[schol. 317]</head>

          <p> LONGVS IN OCCASVM ea parte, qua in occidentem tenditur, longior. FINES SVPER VSQVE
            SICANOS usque ad fines, quos Siculi aliquando tenuerunt, id est usque ad ea loca in
            quibus nunc Roma est: haec enim Siculi habitaverunt, unde est «et gentes venere Sicanae
            saepius».</p>
        </div2>

        
<div2 n="318"><head>[schol. 318]</head>

          <p> AVRVNCI RVTVLIQVE SERVNT subaudis a superioribus ‘mihi’: nam et supra ait ‘est mihi
            antiquus ager’. Ergo suum agrum pollicetur, aut quem tamquam stipendiarium habebant
            Rutuli et Aurunci, aut ad quem colendum quasi regi operas dabant: unde superfluum est
            quod ait Donatus, non potuisse fieri ut praesente Turno ager Rutulorum a Latino
            donaretur Aeneae.</p>
        </div2>

        
<div2 n="319"><head>[schol. 319]</head>

          <p> DVROS EXERCENT COLLES extenuat agri meritum, quo vile videatur esse quod donat. Hinc
            etiam illud est ‘atque horum asperrima pascunt’, et supra ‘Aurunci Rutulique serunt’, id
            est nec operis suis excolitur.</p>
        </div2>

        
<div2 n="321"><head>[schol. 321]</head>

          <p> CEDAT AMICITIAE in pretium concedat amicitiarum.</p>
        </div2>

        
<div2 n="322"><head>[schol. 322]</head>

          <p> AEQVAS DICAMVS LEGES ut pari inter nos societate versemur, id est ut sit neuter
            inferior. SOCIOSQVE IN REGNA VOCEMVS non stipendiarios, ut in quarto «cuique loci leges
            dedimus».</p>
        </div2>

        
<div2 n="325"><head>[schol. 325]</head>

          <p> POSSVNTQVE SOLO DECEDERE NOSTRO scit eos fataliter ad Italiam venisse: nam audiit et a
            Fauno «externi venient generi» et ab Ilioneo «sed nos fata deum vestras exquirere terras
            imperiis egere suis». Tamen propter Turnum simulat ignorantiam, ut se etiam circa eum
            aequum praestare videatur. Multum est autem quod ait ‘possunt’.</p>
        </div2>

        
<div2 n="327"><head>[schol. 327]</head>

          <p> IACET OMNIS AD VNDAM MATERIES iterum extenuat.</p>
        </div2>

        
<div2 n="329"><head>[schol. 329]</head>

          <p> NAVALIA DEMVS ‘navalia’ dicimus loca ubi naves sunt; sed modo de Graeco transtulit et
            ‘navalia’ posuit pro trabibus de quibus naves fiunt: nam Homerus <foreign xml:lang="grc">
              νήιον</foreign> dicit navale lignum.</p>
        </div2>

        
<div2 n="331"><head>[schol. 331]</head>

          <p> PRIMA DE GENTE et ex numero et ex nobilitate legatorum intellegitur negotii
            magnitudo.</p>
        </div2>

        
<div2 n="334"><head>[schol. 334]</head>

          <p> ET SELLAM REGNI TRABEAMQVE INSIGNIA NOSTRI bene ‘nostri’. Romanorum imperatorum
            insigne fuit sella curulis et trabea: nam diadema italarum gentium reges non habebant.
            Et sciendum sellam curulem a curru dictam, quod hi tantum ea utebantur qui triumphali
            curru invecti fuissent: sicut etiam palmata dicitur toga quam merebantur hi qui
            reportassent de hostibus palmam.</p>
        </div2>

        
<div2 n="335"><head>[schol. 335]</head>

          <p> IN MEDIVM in commune, ut «in medium quaerebant».</p>
        </div2>

        
<div2 n="337"><head>[schol. 337]</head>

          <p> OBLIQVA INVIDIA hoc est qui non ex aperto inpugnabat Turnum, sed eum reipublicae
            simulata defensione lacerabat.</p>
        </div2>

        
<div2 n="338"><head>[schol. 338]</head>

          <p> LARGVS OPVM abundans divitiis, non qui multa donaret.</p>
        </div2>

        
<div2 n="339"><head>[schol. 339]</head>

          <p> NON FVTTILIS AVCTOR non inanis: nam futtile vas quoddam est lato ore, fundo angusto,
            quo utebantur in sacris Vestae, quia aqua ad sacra hausta in terra non ponitur, quod si
            fiat, piaculum est: unde excogitatum est vas, quod stare non posset, sed positum statim
            effunderetur. Vnde et homo, commissa non retinens, futtilis dicitur, contra ‘non
            futtilis’ bonus in consiliis, non inanis.</p>
        </div2>

        
<div2 n="340"><head>[schol. 340]</head>

          <p> SEDITIONE POTENS praepotens in movenda, non in conprimenda seditione.</p>
        </div2>

        
<div2 n="341"><head>[schol. 341]</head>

          <p> INCERTVM DE PATRE FEREBAT non ignobile, sed penitus ignoratum.</p>
        </div2>

        
<div2 n="342"><head>[schol. 342]</head>

          <p> ONERAT dictis hoc sermone ostendit, eum etiam exhortatione gravatum Latini.</p>
        </div2>

        
<div2 n="343"><head>[schol. 343]</head>

          <p> REM NVLLI OBSCVRAM callide et oratorie agit et in omnibus adulatorie respondet dictis
            Latini: supra enim ille dixerat «ante oculos interque manus sunt omnia vestras». Sane
            quasi praeditum oratorem exprimit, quia supra de eo dixit ‘et lingua melior’.</p>
        </div2>

        
<div2 n="344"><head>[schol. 344]</head>

          <p> O BONE REX bene addidit ‘bone’, et auxit epitheto dignitatem: ‘rex’ enim medium est;
            nam et bonus esse et pessimus potest.</p>
        </div2>

        
<div2 n="345"><head>[schol. 345]</head>

          <p> MVSSANT modo ‘verentur’ significant; alias ‘dubitant’, ut «mussat rex ipse Latinus
            quos generos vocet»; interdum ‘susurrant’, ut de apibus dicit «mussant oras et l.». Sed
            proprie ‘mussare’ est obmurmurare et muto esse vicinum.</p>
        </div2>

        
<div2 n="346"><head>[schol. 346]</head>

          <p> FLATVSQVE tumores. Aut ponat superbiam, aut ‘nostros flatus remittat’, id est nobis
            respirare concedat.</p>
        </div2>

        
<div2 n="347"><head>[schol. 347]</head>

          <p> CVIVS OB AVSPICIVM invidiose Turni auspiciis inputat quod tantus periit exercitus, ac
            si diceret: si malis tuis ominibus non egrederentur, possent forsitan superare virtute.
            Sane sciendum hunc exprimere quicquid verecunde celavit Latinus. MORESQVE SINISTROS
            contrarios, quia in principio Latino obtemperare noluit.</p>
        </div2>

        
<div2 n="349"><head>[schol. 349]</head>

          <p> LVMINA DVCVM id est proceres, ut «o lux Dardaniae».</p>
        </div2>

        
<div2 n="350"><head>[schol. 350]</head>

          <p> CONSEDISSE VRBEM in luctum esse demersam.</p>
        </div2>

        
<div2 n="351"><head>[schol. 351]</head>

          <p> FVGAE FIDENS illuc respicit quod bella deseruit, Iunone faciente. ‘Fugae’ autem
            figurate dixit quod non ‘fuga fidens’. CAELVM TERRITAT armis dictum quidem Vergilii
            gravitati non convenit, sed perite Dranci haec data sunt verba, qui tumida uti oratione
            inducitur: unde ei paulo post obicit Turnus, «quae tuto tibi magna volant», item
            «proinde tona eloquio», item «ventosa in lingua». Deinde diximus Drancem librare se ad
            orationem Latini: unde nunc dicit ‘et caelum territat armis’, quia audierat ‘bellum
            inportunum, cives, cum gente deorum'.</p>
        </div2>

        
<div2 n="352"><head>[schol. 352]</head>

          <p> MITTI DARDANIDIS DICIQVE I. ‘mitti’ aurum, ebur, sellam et cetera, ‘dici’ de navibus
            vel agro.</p>
        </div2>

        
<div2 n="355"><head>[schol. 355]</head>

          <p> EGREGIO GENERO DIGNISQVE HYMENAEIS ergo Turnus videtur indignus.</p>
        </div2>

        
<div2 n="356"><head>[schol. 356]</head>

          <p> AETERNO FOEDERE FIRMES natae scilicet coniunctione: nam munera et contemni poterant,
            generis vero coniunctione in aeternum pacis foedera firmabantur. Hoc autem dicto
            latenter etiam Latini pudorem exonerat, qui Turno etiam suam promiserat filiam, dicens
            causam reipublicae praeponderare debere et propter pacem civium Turno Aenean esse
            praeferendum.</p>
        </div2>

        
<div2 n="357"><head>[schol. 357]</head>

          <p> TERROR ‘terror’ est proprie qui aliis infertur, ut si dicas ‘ille habet terrorem’, id
            est timendus est: unde et terribilis dicitur. ‘Metus’ autem est quem habent timentes.
            sed nunc usurpative terrorem pro metu posuit, nam hoc dicit: quod si tantum Turnum
            timemus.</p>
        </div2>

        
<div2 n="358"><head>[schol. 358]</head>

          <p> VENIAMQVE OREMVS AB IPSO CEDAT Asper hic distinguit.</p>
        </div2>

        
<div2 n="360"><head>[schol. 360]</head>

          <p> QVID MISEROS TOTIENS IN APERTA PERICVLA CIVES PROICIS quasi viles et abiciendos. Et
            ingenti pondere universa verba sunt posita.</p>
        </div2>

        
<div2 n="361"><head>[schol. 361]</head>

          <p> LATIO non uni civitati. CAPVT principium. Et est antiquum: Terentius «nam si hic mali
            est quicquam, illic huic rei est caput».</p>
        </div2>

        
<div2 n="362"><head>[schol. 362]</head>

          <p> NVLLA SALVS BELLO plus est, quam si ‘spes’ diceret. PACEM TE POSCIMVS OMNES ‘te
            poscimus’, qui solus es causa bellorum: nam Aeneas iam pacem promisit.</p>
        </div2>

        
<div2 n="363"><head>[schol. 363]</head>

          <p> SOLVM INVIOLABILE PIGNVS id est Laviniam. Et hoc est quod ait supra ‘pacem hanc
            aeterno foedere firmes’.</p>
        </div2>

        
<div2 n="364"><head>[schol. 364]</head>

          <p> INVISVM QVEM TV TIBI FINGIS bene ‘quem tu tibi fingis’, ne ei tamquam inimico minime
            credatur. Et hoc dicit: non sum quidem inimicus, sed si velis esse, non recuso: nam hoc
            est ‘et esse nil moror’.</p>
        </div2>

        
<div2 n="366"><head>[schol. 366]</head>

          <p> FVSI fugati.</p>
        </div2>

        
<div2 n="367"><head>[schol. 367]</head>

          <p> DESOLAVIMVS AGROS vel dum occiduntur, vel dum coguntur ad militiam: nam legimus «et
            latos vastant cultoribus agros».</p>
        </div2>

        
<div2 n="369"><head>[schol. 369]</head>

          <p> DOTALIS REGIA CORDI EST hoc est regnum Latini: sic alibi «non haec dotalis regia
            Amatae».</p>
        </div2>

        
<div2 n="371"><head>[schol. 371]</head>

          <p> SCILICET VT TVRNO CONTINGAT REGIA CONIVNX haec cum quadam inrisione dicuntur.</p>
        </div2>

        
<div2 n="372"><head>[schol. 372]</head>

          <p> INHVMATA INFLETAQVE TVRBA atqui sepulti sunt omnes qui in bello perierant, ut legimus
            supra. Sed hoc factum est Aeneae beneficio, qui sepulturae eorum reddidit socios. Ergo
            quantum ad Turnum pertinet, insepulti sunt: nam campos in sua potestate retinebat
            Aeneas.</p>
        </div2>

        
<div2 n="373"><head>[schol. 373]</head>

          <p> ETIAM TV heia: nam hortantis adverbium est hoc loco. Alias ‘adhuc’ significat et est
            temporis, ut «etiam currus, etiam arma tenentem». Apud maiores ‘etiam’ consentientis
            fuerat, quod tamen in his recentibus idoneis non invenitur. VIS virtus.</p>
        </div2>

        
<div2 n="377"><head>[schol. 377]</head>

          <p> IMO PECTORE VOCES habitum futurae orationis ostendit more suo.</p>
        </div2>

        
<div2 n="378"><head>[schol. 378]</head>

          <p> LARGA QVIDEM SEMPER DRANCE TIBI COPIA FANDI TVM CVM BELLA MANVS POSCVNT sunt multa sua
            vi optima, quae quoniam per se non possunt vituperari, ab accidentibus vituperantur, ut
            hoc loco quoniam eloquentia per se est optima, eam culpat ex tempore, dicens: tunc
            incumbis eloquentiae, cum manus bella deposcunt.</p>
        </div2>

        
<div2 n="379"><head>[schol. 379]</head>

          <p> PATRIBVSQVE VOCATIS PRIMVS ADES bella penitus ignorans atque formidans, primus es
            inter senes ad danda consilia.</p>
        </div2>

        
<div2 n="381"><head>[schol. 381]</head>

          <p> MAGNA VOLANT Homerus <foreign xml:lang="grc">ἔπεα πτερόεντα προσηύδα</foreign>.
            DISTINET arcet, repellit, proprie extra tenet. Nam ‘dis’ separantis est, unde et
            ‘diduco’ et ‘distraho’ dicimus.</p>
        </div2>

        
<div2 n="383"><head>[schol. 383]</head>

          <p> MEQVE TIMORIS ARGVE TV DRANCE ut «cantando tu illum»? ‘Arguo’ autem genetivum regit,
            ut ‘arguo te caedis, insidiarum’. Et est de Graeco: nam ita dicunt <foreign xml:lang="grc">
              κατηγορῶ σε φόνου</foreign>.</p>
        </div2>

        
<div2 n="384"><head>[schol. 384]</head>

          <p> QVANDO siquidem. et per inrisionem in illum suas confert laudes.</p>
        </div2>

        
<div2 n="386"><head>[schol. 386]</head>

          <p> INSIGNIS CAMPOS nobilitas, clarificas: nam verbum est ‘insignio insignis’. Et dicit
            exauctorari eius debere sententiam, quod de bello iudicat virtutis ignarus.</p>
        </div2>

        
<div2 n="389"><head>[schol. 389]</head>

          <p> ISTIS <foreign xml:lang="grc">δεικτικῶς</foreign>.</p>
        </div2>

        
<div2 n="392"><head>[schol. 392]</head>

          <p> PVLSVS EGO quia ille dixerat «pone animos et pulsus abi». Et agit coniectura: nam hoc
            vult intellegi, non posse dici merito pulsum eum, qui insequendo bella deseruit. Aperte
            autem hoc dicit: potest merito credi quod pulsus sit is, cuius tot extant tropaea?</p>
        </div2>

        
<div2 n="394"><head>[schol. 394]</head>

          <p> CVM STIRPE occiso enim Pallante interiit eius cuncta posteritas.</p>
        </div2>

        
<div2 n="396"><head>[schol. 396]</head>

          <p> BITIAS subaudis ‘ingens’ a consequentibus.</p>
        </div2>

        
<div2 n="397"><head>[schol. 397]</head>

          <p> MILLE finitus numerus pro infinito.</p>
        </div2>

        
<div2 n="398"><head>[schol. 398]</head>

          <p> AGGERE SAEPTVS supra et «vestris, o cives, undique saeptus aggeribus».</p>
        </div2>

        
<div2 n="399"><head>[schol. 399]</head>

          <p> NVLLA SALVS BELLO CAPITI CANE TALIA DEMENS DARDANIO quotiens argumentum non possumus
            solvere, aut contraria obiectione aut risu aut maledicto, ut hoc loco, adversario
            respondemus. ‘Cane’ pro ‘divina’.</p>
        </div2>

        
<div2 n="400"><head>[schol. 400]</head>

          <p> PROINDE itaque. Et est ordo ‘nulla salus bello; proinde omnia magno ne cessa turbare
            metu’: cetera per parenthesin dicta sunt.</p>
        </div2>

        
<div2 n="401"><head>[schol. 401]</head>

          <p> EXTOLLERE VIRES GENTIS BIS VICTAE CONTRA PREMERE ARMA LATINI haec est virtus
            eloquentiae. ‘Arma’ autem ‘Latini’ invidiose dixit: nam debuit ‘mea’ dicere.</p>
        </div2>

        
<div2 n="403"><head>[schol. 403]</head>

          <p> MYRMIDONVM PROCERES Graecorum principes. Dicit autem Patroclum et Achillem: nam licet
            ipsi aliunde fuerint, tamen Myrmidonibus imperarunt. Haec autem ponit inter
            inpossibilia. Et utitur Graeco proverbio <foreign xml:lang="grc">ἄνω ποταμοί</foreign>:
            sic Horatius «et ante Padus Matina laverit cacumina». Et sic est modo dictum, ut in
            quarto «nunc Lyciae sortes, nunc et Iove missus ab ipso».</p>
        </div2>

        
<div2 n="405"><head>[schol. 405]</head>

          <p> RETRO FVGIT AVFIDVS VNDAS Apuliae fluvius est, cadens in Adriaticum pelagus.</p>
        </div2>

        
<div2 n="406"><head>[schol. 406]</head>

          <p> VEL CVM SE PAVIDVM CONTRA MEA IVRGIA FINGIT contra illud quod ait «det libertatem
            fandi flatusque remittat». Nam hoc dicit: timorem suum naturalem invidiose in meam
            causam retorquet, ut meae praesentiae, non illius naturae, quod timet esse videatur. Hoc
            est enim quod planius infert, dicens ‘et formidine crimen acerbat’.</p>
        </div2>

        
<div2 n="407"><head>[schol. 407]</head>

          <p> ARTIFICIS SCELVS nam sceleratorum est simulare formidinem.</p>
        </div2>

        
<div2 n="409"><head>[schol. 409]</head>

          <p> HABITET TECVM ET SIT PECTORE IN ISTO pessima et vilis anima habitet in membris
            congruis: nam ‘talem’ vilem et pessimam accipimus, quam nefas est perire ea dextera,
            quae viros fortes tantum consuevit occidere.</p>
        </div2>

        
<div2 n="410"><head>[schol. 410]</head>

          <p> CONSVLTA REVERTOR ‘consultor’ est qui consulit, ‘consultus’ qui consulitur,
            ‘consultum’ vero res ipsa de qua quis consulitur.</p>
        </div2>

        
<div2 n="411"><head>[schol. 411]</head>

          <p> SI NVLLAM NOSTRIS VLTRA SPEM PONIS IN ARMIS insinuatione utitur, id est callido et
            subtili aditu ad persuadendum: vult enim dicere melius esse interire, quam pacem rogare.
            Quod quia aperte non audet dicere, latenter et paulatim ad hoc serpit. Namque inter
            principium et insinuationem hoc interest, quod principium est aperta rei enuntiatio,
            insinuatio autem, ut diximus, est callida et subtilis oratio. ‘In armis’ aut meis, aut
            Latinorum omnium generaliter.</p>
        </div2>

        
<div2 n="412"><head>[schol. 412]</head>

          <p> SI TAM DESERTI SVMVS propter Diomedem, qui solus negavit auxilia.</p>
        </div2>

        
<div2 n="413"><head>[schol. 413]</head>

          <p> NEQVE HABET FORTVNA REGRESSVM omnia quae sibi possunt obici, ponit, sed cum
            solutionibus suis; nam et fortuna non est inmutabilis, et qui semel pellitur, iterum in
            proelium potest reverti. Et ab auxiliis non sunt penitus destituti, et in ipsorum
            exercitu est adhuc plurimum spei. Est autem syllogismus.</p>
        </div2>

        
<div2 n="415"><head>[schol. 415]</head>

          <p> QVAMQVAM O SI SOLITAE QVIDQVAM VIRTVTIS ADESSET non se inertiae arguit, sed queritur
            de virtute omissa per neglegentiam. ‘O’ autem dolentis est exclamatio, et intellegimus
            inmoratam esse illic eius orationem: nam exarsit dolore, quia aperte non potuit dicere
            moriendum potius esse, quam hostes rogandos: quod tamen dicit, conferens se ad alias
            personas et laudans eos quibus contigit perire, ne ista conspicerent.</p>
        </div2>

        
<div2 n="416"><head>[schol. 416]</head>

          <p> ANTE ALIOS melior, omnibus praeferendus. FORTVNATVSQVE LABORVM sicut «laeta laborum»:
            et est Graecum.</p>
        </div2>

        
<div2 n="417"><head>[schol. 417]</head>

          <p> TALE VIDERET vel hostes rogari: vel, quod latenter insinuat, tradi alteri sibi ante
            desponsatam.</p>
        </div2>

        
<div2 n="418"><head>[schol. 418]</head>

          <p> SEMEL ORE MOMORDIT cito, confestim, id est qui tota mortis celeritate consumptus est.
            Vulnerati autem solent vel terram vel arma mordere, ne dolorem eorum indicet gemitus:
            Lucanus de Pompeio «timuit, ne quas effundere voces vellet et aeternam fletu corrumpere
            famam».</p>
        </div2>

        
<div2 n="420"><head>[schol. 420]</head>

          <p> VRBES ITALAE quia Diomedes peregrinus fuerat. Nam hoc dicit: habemus robur Italum, non
            Graecum militem, inermem et dissolutum. SVPERSVNT superabundant, adsunt ultra quam bella
            deposcunt.</p>
        </div2>

        
<div2 n="421"><head>[schol. 421]</head>

          <p> SIN ET TROIANIS CVM MVLTO GLORIA VENIT SANGVINE mire agit, post confirmatas partes
            suas Troianorum vires inminuens. Quid enim proderat dixisse, quod superessent Latinis
            auxilia, si etiam Troianorum integrae vires esse probarentur? CVM MVLTO GLORIA VENIT
            SANGVINE ac si diceret: non est iudicanda victoria quae per inmensa detrimenta contigit.
            Et hoc est unde laudat Sallustius duces, qui victoriam «incruento exercitu»
            reportaverunt.</p>
        </div2>

        
<div2 n="422"><head>[schol. 422]</head>

          <p> SVNT ILLIS SVA FVNERA id est Troianis. Legitur et ‘illi’, et aut ‘Aeneae’
            intellegimus, aut adverbium loci est pro ‘illic’, ut in secundo «patet isti ianua leto»
            pro ‘istic’. PARQVE PER OMNES TEMPESTAS sic alibi «quanta per Idaeos saevis effusa
            Mycenis tempestas ierit campos»: nam bello crebro comparat tempestatem.</p>
        </div2>

        
<div2 n="423"><head>[schol. 423]</head>

          <p> INDECORES ‘decor’ decoris facit, sicut ‘auctor’ auctoris: ‘decus’ decoris, sicut
            ‘pecus’ pecoris. Similiter facit et in compositione ‘indecor’ indecoris, ‘indecus’
            indecoris. Ergo in neutro ‘co’ brevis est, in masculino producitur: unde apparet
            systolen fecisse Vergilium. Nam ‘indecores’ nominativus est pluralis a masculino, ab eo
            quod est ‘indecor’: nam non potest ‘hic indecus’ facere: neutrum enim ‘us’ terminatum,
            masculinum ex se non facit. Aut certe dicamus ‘indecores’ declinationem esse, cuius
            nominativus singularis non invenitur. IN LIMINE PRIMO quasi in ipso initio et aditu
            infelicitatis: et ad illud respexit quod supra dixerat «et semel agmine verso funditus
            occidimus».</p>
        </div2>

        
<div2 n="425"><head>[schol. 425]</head>

          <p> MVLTA DIES illi rei vehementer incumbit, quia dixerat «neque habet Fortuna regressum»,
            dicens Fortunam tam labores, quam felicitates pro temporum qualitate mutare. ‘Dies’
            tempus.</p>
        </div2>

        
<div2 n="427"><head>[schol. 427]</head>

          <p> LVSIT decepit, ut «quid natum totiens, crudelis tu quoque, falsis ludis imaginibus?»
            ET IN SOLIDO RVRSVS FORTVNA LOCAVIT subaudis ‘multos’. Et est sensus: in solidum
            revocavit oppressos paulo ante derelictos, lusit vero et decepit felices.</p>
        </div2>

        
<div2 n="428"><head>[schol. 428]</head>

          <p> NON ERIT AVXILIO NOBIS AETOLVS ET ARPI redit ad rem, quia occurrebat: sed negantur
            auxilia. Aetolum autem dicendo eius vires ex Graecae gentis commemoratione
            debilitat.</p>
        </div2>

        
<div2 n="429"><head>[schol. 429]</head>

          <p> AT MESSAPVS ERIT FELIXQVE TOLVMNIVS bene duo iunxit quae quaeruntur in bello,
            fortitudinem et felicitatem: nam de Messapo iam legimus «quem neque fas igni cuiquam,
            nec sternere ferro». Vtrumque autem contra Diomedem dixit, quem dicendo Graecum, inertem
            significavit. Infelicitatem vero eius supra dicta legatorum verba testantur.</p>
        </div2>

        
<div2 n="430"><head>[schol. 430]</head>

          <p> NEC TARDA SEQVETVR GLORIA litotes figura: minus enim dixit quam voluit. Nam hoc
            significat: Latina pubes celerrime victoriam adipiscetur, quam vix Graeci post decennium
            sunt adepti.</p>
        </div2>

        
<div2 n="432"><head>[schol. 432]</head>

          <p> EST ET VOLSCORVM EGREGIA DE GENTE CAMILLA ut in septimo, segregem eam a virorum
            efficit moltitudine: et quoniam a sexu non potest, laudat ex gente.</p>
        </div2>

        
<div2 n="434"><head>[schol. 434]</head>

          <p> QVOD SI ME SOLVM TEVCRI IN CERTAMINA POSCVNT quia audivit «illum aspice contra qui
            vocat». Etiam utitur ductu: nam oblique promittit se singulari certamine dimicare velle,
            cum nolit. Similiter etiam in duodecimo agit, dicens inrisorie «sedeant spectentque
            Latini».</p>
        </div2>

        
<div2 n="435"><head>[schol. 435]</head>

          <p> TANTVMQVE BONIS COMMVNIBVS OBSTO et in tantum obsum commodis publicis, ut nisi solus
            dimicavero, concidat universa res publica.</p>
        </div2>

        
<div2 n="436"><head>[schol. 436]</head>

          <p> NON ADEO non multum: nam verecunde dicit adsuetam manibus suis esse victoriam.</p>
        </div2>

        
<div2 n="437"><head>[schol. 437]</head>

          <p> TANTA PRO SPE ut solus dicar servasse rempublicam.</p>
        </div2>

        
<div2 n="438"><head>[schol. 438]</head>

          <p> IBO ANIMIS CONTRA ac si diceret, si desunt corporis vires. VEL etiam. MAGNVM PRAESTET
            ACHILLEM et ‘praesto illum’, idest melior illo sum, et ‘praesto illi’ dicimus: Cicero in
            Caesarianis «tanto ille superiores vicerat gloria, quanto tu omnibus praestitisti».</p>
        </div2>

        
<div2 n="439"><head>[schol. 439]</head>

          <p> VVLCANI MANIBVS PARIA INDVAT ARMA bene addidit ‘paria’, nam etiam Aeneas habuit arma
            Vulcania: licet possimus dicere quod hoc Turnus ignoret; quod tamen non valde idoneum
            comprobatur.</p>
        </div2>

        
<div2 n="440"><head>[schol. 440]</head>

          <p> VOBIS ANIMAM HANC SOCEROQVE LATINO bene sibi et favorem conciliat populi, et a soceri
            nominis praeiudicio Latini inplicat voluntatem.</p>
        </div2>

        
<div2 n="441"><head>[schol. 441]</head>

          <p> VLLI VETERVM SECVNDVS dicimus et ‘secundus illi’ et ‘secundus ab illo’.</p>
        </div2>

        
<div2 n="443"><head>[schol. 443]</head>

          <p> NEC DRANCES POTIVS SIVE EST HAEC IRA DEORVM MORTE LVAT SIVE EST VIRTVS ET GLORIA
            TOLLAT sensus obscure quidem dictus, sed facilis et qui de usu numquam recedat: nam ita
            irati de inimico dicere consuevimus ‘abeat tamen, nec bonis meis nec malis rebus
            intersit: nolo sit aut meae particeps gloriae, aut mihi invidiam ex infelicitatis
            communione commoveat’: sicut nunc de Drance dicit ‘sive est haec ira deorum, morte
            luat’, id est, si pereundum est iracundia deorum, nolo invidiam sustinere, si Drances
            pariter forte moriatur; si vero me virtus et gloria comitabuntur, nolo ignavus
            felicitatis alienae sit particeps, si, dum meis pugnat auspiciis, forte superarit. </p>
        </div2>

        
<div2 n="446"><head>[schol. 446]</head>

          <p> CASTRA AENEAS ACIEMQVE MOVEBAT id est ducebat exercitum, ut «nos castra movemus»:
            Lucanus «Brundisium decimis iubet hanc attingere castris», decima deductione.</p>
        </div2>

        
<div2 n="453"><head>[schol. 453]</head>

          <p> FREMIT ARMA IVVENTVS hoc fremebant ‘arma arma’. Et militaris vox est.</p>
        </div2>

        
<div2 n="454"><head>[schol. 454]</head>

          <p> MVSSANT modo ‘queruntur’.</p>
        </div2>

        
<div2 n="455"><head>[schol. 455]</head>

          <p> DISSENSV VARIO alii enim Turni dicta, alii Drancis probabant.</p>
        </div2>

        
<div2 n="457"><head>[schol. 457]</head>

          <p> PISCOSOVE AMNE PADVSAE Padusa pars est Padi: nam Padus licet unus sit fluvius, habet
            tamen fluenta plurima, e quibus est Padusa, quae quibusdam locis facit paludem, quae
            plena est cycnorum.</p>
        </div2>

        
<div2 n="458"><head>[schol. 458]</head>

          <p> STAGNA LOQVACIA hypallage in quibus habitant cycni loquaces. ‘Rauci’ autem <foreign xml:lang="grc">
              τῶν μέσων</foreign> est: nam modo canoros significat, alias vocis
            pessimae: Iuvenalis et «rauci Theseide Cordi»: sicut ‘venenum’ et de bono et de malo
            dicitur, ut ‘odor’ et bonus et malus vocatur.</p>
        </div2>

        
<div2 n="459"><head>[schol. 459]</head>

          <p> ARREPTO TEMPORE inventa oportunitate.</p>
        </div2>

        
<div2 n="460"><head>[schol. 460]</head>

          <p> SEDENTES pigri, ut «inmunisque sedens aliena ad pabula fucus».</p>
        </div2>

        
<div2 n="463"><head>[schol. 463]</head>

          <p> ARMARI EDICE figura est, dic ut armentur. ‘Edice’ autem plenus est imperativus; nam ab
            omnium coniugationum infinito detracta ‘re’ ultima sillaba fit imperativus, ut ‘amare
            ama’, ‘docere doce’, ‘legere lege’, ‘audire audi’. Cum autem ‘fac’ vel ‘dic’ dicimus,
            apocopen verba patiuntur. MANIPLIS ars quidem exigebat ut ‘ma’ haberet accentum:
            ‘ni’enim longa quidem est, sed ex muta et liquida: quod quotiens fit, tertia a fine
            sortitur accentum, ut ‘latebrae’ ‘tenebrae’. Tamen in hoc sermone ut secunda a fine
            accentum habeat usus obtinuit. MANIPLIS signiferis, qui secundum antiquum morem in
            legione erant triginta: legio autem habebat cohortes decem, sexaginta centurias, licet
            in his rebus accessu temporis ducum varietas semper mutaverit militiae disciplinam.</p>
        </div2>

        
<div2 n="464"><head>[schol. 464]</head>

          <p> EQVITES MESSAPVS IN ARMIS ET CVM FRATRE CORAS LATIS DIFFVNDITE CAMPIS ‘equitem in
            armis’, id est armatum; nam figura est. ‘Messapus’ autem ut diceret, vitavit <foreign xml:lang="grc">
              ὁμοιοτέλευτον</foreign>: nam vitiosum erat ‘Voluse’ ‘edice’ ‘Messape’.
            Ergo ‘Messapus’ aut antiquus vocativus est, ut «Hesperidum fluvius regnator aquarum»,
            item «socer arma Latinus habeto»: aut certe nominativus est pro vocativo. Quamquam
            possit etiam nominativus esse, ut sit ‘Messapus et Coras equitem diffundite’ pro
            ‘diffundant’: melior tamen sensus est superior.</p>
        </div2>

        
<div2 n="465"><head>[schol. 465]</head>

          <p> CVM FRATRE CORAS scilicet cum Catillo, nam legimus «Catillusque acerque Coras, Argiva
            iuventus».</p>
        </div2>

        
<div2 n="467"><head>[schol. 467]</head>

          <p> QVA IVSSO pro ‘qua iussero’: et est antiquum.</p>
        </div2>

        
<div2 n="468"><head>[schol. 468]</head>

          <p> ILICET confestim, ilico: quod ne diceret, metri necessitas fecit; nam ‘ilico’
            dicimus.</p>
        </div2>

        
<div2 n="469"><head>[schol. 469]</head>

          <p> MAGNA INCEPTA quia de pace cogitabat, quae inpleri non potuit.</p>
        </div2>

        
<div2 n="471"><head>[schol. 471]</head>

          <p> MVLTAQVE SE INCVSAT pro ‘multum’. Et est Graeca figura.</p>
        </div2>

        
<div2 n="472"><head>[schol. 472]</head>

          <p> GENERVMQVE ADSCIVERIT VRBI propter urbem. Lucanus de Catone «urbi pater est, urbique
            maritus». Gener autem ideo dicitur, quia ad augendum genus adhibetur.</p>
        </div2>

        
<div2 n="473"><head>[schol. 473]</head>

          <p> PRAEFODIVNT ALII PORTAS id est ante portas fossas faciunt, quae res nimiam indicat
            desperationem.</p>
        </div2>

        
<div2 n="474"><head>[schol. 474]</head>

          <p> BELLO DAT SIGNVM RAVCA CRVENTVM BVCINA bene ‘bello dat’; nam bucina insonans
            sollicitudinem ad bella denuntiat: sic in septimo «qua bucina signum dira dedit».
            Proelium autem tubae indicant, ut «at tuba terribilem sonitum procul aere canoro
            increpuit».</p>
        </div2>

        
<div2 n="476"><head>[schol. 476]</head>

          <p> VOCAT LABOR VLTIMVS OMNES omnes ad laborem ultima necessitas convocat.</p>
        </div2>

        
<div2 n="477"><head>[schol. 477]</head>

          <p> NEC NON AD TEMPLVM secundum Homerum, qui inducit in summa desperatione matres ad
            templa concurrere, ut victoria, quae non potest viribus, possit deorum favore
            conquiri.</p>
        </div2>

        
<div2 n="478"><head>[schol. 478]</head>

          <p> SVBVEHITVR proprie: matronae enim pilentis vehebantur ad templa pergentes, ut
            «pilentis matres in mollibus».</p>
        </div2>

        
<div2 n="479"><head>[schol. 479]</head>

          <p> DONA FERENS peplum scilicet, sicut dixit in primo, unde id omisit hoc loco.</p>
        </div2>

        
<div2 n="480"><head>[schol. 480]</head>

          <p> OCVLOS DEIECTA DECOROS sicut «oculos suffusa nitentes».</p>
        </div2>

        
<div2 n="482"><head>[schol. 482]</head>

          <p> DE LIMINE ad preces festinantium mulierum ostenditur desiderium.</p>
        </div2>

        
<div2 n="483"><head>[schol. 483]</head>

          <p> ARMIPOTENS PRAESES BELLI TRITONIA VIRGO antonomasiva sunt pro proprio. Haec autem
            omnis oratio verbum ad verbum de Homero translata est. ‘Praeses’ autem ‘belli’, id est
            quae praeest omnibus bellis, cuius nutu semper bella tractantur.</p>
        </div2>

        
<div2 n="484"><head>[schol. 484]</head>

          <p> FRANGE MANV TELVM aut tua manu, aut in eius manu tela confringe: Homerus <foreign xml:lang="grc">
              ἆξον δὴ ἔγχος Διομήδεος</foreign>.</p>
        </div2>

        
<div2 n="485"><head>[schol. 485]</head>

          <p> PRONVM STERNE SOLO Homerus <foreign xml:lang="grc">πρηνέα δὸς πεσέειν</foreign>.
            PORTISQVE EFFVNDE SVB ALTIS Homerus <foreign xml:lang="grc">Σκαιῶν προπάροιθε
              πυλάων</foreign>. Bene autem sub ipsis portis, quasi ad quas festinabat Aeneas: unde
            est et illud «praefodiunt alii portas».</p>
        </div2>

        
<div2 n="486"><head>[schol. 486]</head>

          <p> CINGITVR IPSE FVRENS CERTATIM IN PROELIA TVRNVS oeconomia omnis haec est: nam Turnus
            ideo cum mora armatur et intecto capite circa arcem incedens admonet singulos, ut et a
            Lavinia possit videri, et ut sit maior causa dimicandi, dum sponsae placere contendit.
            ‘Furens’ amore Laviniae, quam videbat: quod etiam sequens indicat comparatio; nam
            dicturus est «aut ille in pastus armentaque tendit equarum». ‘Cingitur in proelia’ ut
            proeliari posset, ut si dicas ‘legor in advocationem’, id est ut advocatus esse
            possim.</p>
        </div2>

        
<div2 n="487"><head>[schol. 487]</head>

          <p> IAMQVE ADEO aut vacat ‘adeo’: aut certe ‘sic’ significat, ut sit sensus: ‘adeo’, sic
            praeparatur in proelia, ut iam universa praeter galeam arma portaret. THORACA INDVTVS
            omnia quae in ‘ax’ exeunt Graeca masculina in obliquis casibus ‘a’ producunt, ut ‘thorax
            thoracis’, ‘pinax pinacis’: nam feminina corripiunt, ut ‘climax climacis’, sed ad
            Latinum non transeunt. Phalanx vero et aliter exit, et peregrinum est etiam apud
            Graecos. </p>
        </div2>

        
<div2 n="490"><head>[schol. 490]</head>

          <p> ALTA DECVRRENS AVREVS ARCE illic enim et Amata fuerat, et Lavinia.</p>
        </div2>

        
<div2 n="491"><head>[schol. 491]</head>

          <p> SPE IAM PRAECIPIT HOSTEM mente praeoccupat hostis adventum.</p>
        </div2>

        
<div2 n="492"><head>[schol. 492]</head>

          <p> QVALIS VBI ABRVPTIS FVGIT PRAESEPIA VINCLIS etiam haec comparatio Homeri est, verbum
            ad verbum translata.</p>
        </div2>

        
<div2 n="493"><head>[schol. 493]</head>

          <p> POTITVS venit ab eo quod est ‘potior potiris’: nam «subnixus rapto potitur», ab eo
            quod est ‘potior poteris’: nam, ut etiam supra diximus, verbum hoc modo tertiae, modo
            quartae invenitur esse coniugationis.</p>
        </div2>

        
<div2 n="496"><head>[schol. 496]</head>

          <p> ARRECTISQVE FREMIT CERVICIBVS ALTE ‘alte arrectis cervicibus fremit’, non ‘alte
            fremit’, ut ‘alte luxurians’.</p>
        </div2>

        
<div2 n="501"><head>[schol. 501]</head>

          <p> AD TERRAM DEFLVXIT dicendo ‘defluxit’ artem et quandam moderationem descendendi
            significavit, quae est etiam in ascendendo apud huius rei peritos.</p>
        </div2>

        
<div2 n="502"><head>[schol. 502]</head>

          <p> SVI MERITO SI QVA EST FIDVCIA FORTI si unusquisque fortis habet aliquam confidentiam
            ex conscientia fortitudinis suae, et ego audere non dubito. ‘Forti’ autem bene dixit:
            nam ‘fortis’ communis est generis. Haec autem hoc vult dicere, non sexum considerandum
            esse, sed robur.</p>
        </div2>

        
<div2 n="503"><head>[schol. 503]</head>

          <p> OCCVRRERE TVRMAE equitatui: nam partem pro toto posuit.</p>
        </div2>

        
<div2 n="508"><head>[schol. 508]</head>

          <p> QVAS DICERE GRATES secundum rhetoricam disciplinam dicit se verba invenire non posse,
            quibus eius exprimat laudes, cum dixerit ‘o decus Italiae’: sic alibi «quibus caelo te
            laudibus aequem?» cum praemiserit «o fama ingens, ingentior armis vir Troiane».</p>
        </div2>

        
<div2 n="509"><head>[schol. 509]</head>

          <p> SED NVNC ordo est ‘sed nunc mecum partire laborem’: nam per parenthesin dictum est
            ‘quando iste animus est supra omnia’, id est siquidem es magnanima. ‘Partire’ autem
            ideo, quia illa dixerat ‘solaque Tyrrhenos equites ire obvia contra’.</p>
        </div2>

        
<div2 n="513"><head>[schol. 513]</head>

          <p> QVATERENT CAMPOS ad camporum perturbationem.</p>
        </div2>

        
<div2 n="515"><head>[schol. 515]</head>

          <p> FVRTA PARO BELLI insidias: Sallustius «gens ad furta belli peridonea».</p>
        </div2>

        
<div2 n="516"><head>[schol. 516]</head>

          <p> BIVIAS FAVCES fauces dicuntur itinera inter duos montes locata, angusta et pervia:
            dicta a faucium similitudine.</p>
        </div2>

        
<div2 n="517"><head>[schol. 517]</head>

          <p> CONLATIS EXCIPE SIGNIS coniunctis ducibus quos commemoraturus est.</p>
        </div2>

        
<div2 n="519"><head>[schol. 519]</head>

          <p> TIBVRNIQVE MANVS Catillus et Coras. DVCIS ET TV CONCIPE CVRAM sicut ego: nam non
            dicit, sicut Messapus aut alii, ne ei facere videatur iniuriam. ‘Concipe’ autem simul
            cum illis; ‘con’ enim coniunctiva particula est: unde et ‘convocari’ de pluribus
            dicimus.</p>
        </div2>

        
<div2 n="522"><head>[schol. 522]</head>

          <p> VALLES metri necessitate conpellimur ut ‘vallis’ dicamus: Statius «vallis in amplexu
            nemorum sedet»: nam plenum est ‘valles’, sicut nunc Vergilius posuit. Quod ita esse
            diminutio indicat: nam ‘vallecula’ dicitur, sicut ‘turrim’ dici debere ‘turricula’
            indicat, ‘vulpes’ ‘vulpecula’ facit: Horatius «moveat vulpecula risum». Ergo in ‘es’ vel
            in ‘is’ quando usurpative, quando naturaliter exeant nomina, sola diminutio indicat. Ea
            autem quae in ‘es’ exeunt, longa sunt omnia, si in genetivo non crescant, ut ‘labes’
            ‘valles’ ‘vulpes’ ‘valles’: nam si crescant, brevia sunt, ut ‘miles militis’.</p>
        </div2>

        
<div2 n="524"><head>[schol. 524]</head>

          <p> QVO SEMITA DVCIT legitur et ‘qua’.</p>
        </div2>

        
<div2 n="525"><head>[schol. 525]</head>

          <p> ADITVSQVE MALIGNI proprie ‘obscuri’, ut «sub luce maligna».</p>
        </div2>

        
<div2 n="527"><head>[schol. 527]</head>

          <p> IGNOTA scilicet Aeneae: nam de Turno dicturus est ‘huc iuvenis nota fertur regione
            viarum’. TVTIQVE RECEPTVS male quidam ‘recessus’ legunt: nam ‘receptus’ dicitur, quo se
            tuto exercitus recipit: unde et signa ‘receptui canere’ dicuntur.</p>
        </div2>

        
<div2 n="528"><head>[schol. 528]</head>

          <p> SEV DEXTRA LAEVAQVE VELIS OCCVRRERE PVGNAE sive per valles, sive per montis radices:
            incertum est enim qua sit venturus Aeneas.</p>
        </div2>

        
<div2 n="531"><head>[schol. 531]</head>

          <p> ARRIPVITQVE LOCVM raptim tenuit. INSEDIT proprie: nam ‘insidere’ est dolose aliquem
            exspectare: unde et insidiae nominatae sunt.</p>
        </div2>

        
<div2 n="532"><head>[schol. 532]</head>

          <p> VELOCEM INTEREA licet ‘interea’ particula negotia semper praeteritis futura coniungat,
            tamen abruptus est et vituperabilis transitus. Habet autem tales transitus et in
            superioribus libris et in sequenti praecipue, ubi Iuppiter appellat Iunonem. OPIM ‘Opim’
            quando dicimus, nympham significamus; si autem dicamus ‘opem’, auxilium intellegimus:
            Terentius «Iuno Lucina fer opem; serva me, obsecro»; ‘opes’ vero numero plurali censum
            accipimus: nam ‘Ops’ Terra est, uxor Saturni, quam Graeci Rheam vocant.</p>
        </div2>

        
<div2 n="534"><head>[schol. 534]</head>

          <p> TRISTES VOCES habitum futurae orationis ostendit.</p>
        </div2>

        
<div2 n="535"><head>[schol. 535]</head>

          <p> ORE DABAT pleonasmos. BELLVM AD CRVDELE CAMILLA uno verbo exitum rei docuit.</p>
        </div2>

        
<div2 n="536"><head>[schol. 536]</head>

          <p> NOSTRIS NEQVIQVAM CONGITVR ARMIS ‘nostris’ quibus utraque gaudemus: ut etiam ipsa
            habeat causam doloris et maioris iracundiae.</p>
        </div2>

        
<div2 n="537"><head>[schol. 537]</head>

          <p> NEQVE ENIM NOVVS ISTE DIANAE VENIT AMOR firmiores enim sunt antiquiores amicitiae:
            Terentius «per amicitiam, quae coepta a parvulis cum aetate adcrevit simul», Iuvenalis
            «ille excludatur amicus iam senior, cuius barbam tua ianua vidit».</p>
        </div2>

        
<div2 n="539"><head>[schol. 539]</head>

          <p> PVLSVS OB INVIDIAM scilicet crudelitatis; nam sequitur «neque ipse manus feritate
            dedisset».</p>
        </div2>

        
<div2 n="540"><head>[schol. 540]</head>

          <p> ANTIQVA nobili urbe; nam ‘hoc Privernum’ dicitur.</p>
        </div2>

        
<div2 n="544"><head>[schol. 544]</head>

          <p> IVGA LONGA longe posita, remotiora: Sallustius «et Metello procul agente, longa spes
            auxiliorum», id est longe posita.</p>
        </div2>

        
<div2 n="545"><head>[schol. 545]</head>

          <p> SOLORVM NEMORVM desertorum: Terentius «venit meditatus aliunde ex solo loco», item
            ipse «nonne hunc abici oportet in solas terras?».</p>
        </div2>

        
<div2 n="547"><head>[schol. 547]</head>

          <p> FVGAE MEDIO dum fugit, inter fugam: nam figuratum est.</p>
        </div2>

        
<div2 n="550"><head>[schol. 550]</head>

          <p> CAROQVE ONERI TIMET Anacreon φόρτον Ἔρωτος, id est onus amoris.</p>
        </div2>

        
<div2 n="551"><head>[schol. 551]</head>

          <p> VIX HAEC SENTENTIA SEDIT ideo ‘vix’, quia naturale est, ut, quotiens simul multa
            cogitamus, vix aliquid conprobemus: unde vera distinctio est ‘omnia secum versanti
            subito.</p>
        </div2>

        
<div2 n="553"><head>[schol. 553]</head>

          <p> ET ROBORE COCTO aut antiquam hastam fuisse significat: nam multi temporis aliquid
            coctum vocatur: Horatius «plerumque recoctus scriba ex quinqueviro corvum deludet
            hiantem», item Persius «ut ramale vetus vegrandi subere coctum»: aut re vera ‘cocto
            robore’: hastae enim igni plerumque durari consuerunt.</p>
        </div2>

        
<div2 n="554"><head>[schol. 554]</head>

          <p> HVIC scilicet telo ‘natam inplicat’. LIBRO liber dicitur interior corticis pars, quae
            ligno cohaeret: alibi «alta liber aret in ulmo». Vnde et liber dicitur in quo scribimus,
            quia ante usum chartae vel membranae de libris arborum volumina conpaginabantur.</p>
        </div2>

        
<div2 n="558"><head>[schol. 558]</head>

          <p> IPSE PATER FAMVLAM VOVEO bene ‘ipse pater’, quia auctoramenti potestatem nisi patres
            non habent. ‘Voveo’ autem consecro in tuum ministerium: unde et Camilla dicta est, licet
            supra a matre dixerit esse nominatam. Sed illud poetice dictum est: nam ‘Camilla’ quasi
            ministra dicta est: ministros enim et ministras inpuberes camillos et camillas in sacris
            vocabant, unde et Mercurius Etrusca lingua Camillus dicitur, quasi minister deorum.</p>
        </div2>

        
<div2 n="562"><head>[schol. 562]</head>

          <p> SONVERE VNDAE distinguendum.</p>
        </div2>

        
<div2 n="563"><head>[schol. 563]</head>

          <p> INFELIX CAMILLA non eo tempore quo evasit, sed nunc infelix: plerumque enim epitheta
            praesentis temporis sunt, licet in peractis negotiis, ut in secundo «infelix qua se, dum
            regna manebant, saepius Andromache ferre incomitata solebat».</p>
        </div2>

        
<div2 n="567"><head>[schol. 567]</head>

          <p> NON ILLVM TECTIS VLLAE NON MOENIBVS VRBES ACCEPERE non mirum a nulla hunc civitate
            susceptum: nam licet Privernas esset, tamen quia in Tuscorum iure paene omnis Italia
            fuerat, generaliter in Metabum omnium odia ferebantur. Nam pulsus fuerat a gente
            Vulscorum, quae etiam ipsa Etruscorum potestate regebatur: quod Cato plenissime
            exsecutus est. Hinc est «multae illam frustra Tyrrhena per oppida matres optavere
            nurum»: quod non procederet, nisi inter eos essent iura conubii. NON MOENIBVS VRBES
            ACCEPERE non tectis, non moenibus, hoc est nec in civitatem nec in privatam admissus est
            domum. Et sic ista etiam in primo separavit «urbe domo socias». Sciendum autem ‘moenia’
            abusive dici omnia publica aedificia, ut «dividimus muros et moenia pandimus urbis»: nam
            proprie ‘moenia’ sunt tantum muri, dicta quasi ‘munia’ a munitione civitatis.</p>
        </div2>

        
<div2 n="568"><head>[schol. 568]</head>

          <p> MANVS DEDISSET consensisset. Et hoc dicit: etiam si qui eum voluissent suscipere, ille
            tamen eorum consortia morum feritate fugisset.</p>
        </div2>

        
<div2 n="569"><head>[schol. 569]</head>

          <p> PASTORVM ET SOLIS EXEGIT MONTIBVS AEVVM et pastorum aevum exegit in montibus solis,
            idest pastorali usus est vita.</p>
        </div2>

        
<div2 n="571"><head>[schol. 571]</head>

          <p> ARMENTALIS EQVAE indomitae, unde sequitur ‘et lacte ferino’.</p>
        </div2>

        
<div2 n="573"><head>[schol. 573]</head>

          <p> VESTIGIA PLANTIS INSTITERAT signa pedum primis plantis expresserat: nam haec sunt
            vestigia, imagines pedum, ut «semesam praedam et vestigia foeda relinquunt».</p>
        </div2>

        
<div2 n="574"><head>[schol. 574]</head>

          <p> PALMAS ONERAVIT onus enim est quicquid teneris inponitur manibus.</p>
        </div2>

        
<div2 n="576"><head>[schol. 576]</head>

          <p> PRO LONGAE TEGMINE PALLAE palla proprie est muliebris vestis deducta usque ad
            vestigia, unde ait ‘longae’: sic supra «pallam signis auroque rigentem».</p>
        </div2>

        
<div2 n="580"><head>[schol. 580]</head>

          <p> STRYMONIAMQVE GRVEM Thraciam, a fluvio Strymone. Sane sciendum posse dici et ‘hic’ et
            ‘haec grus’, et ‘hic’ et ‘haec gruis’. OLOREM latine ita dicimus: nam cycni graece
            dicuntur.</p>
        </div2>

        
<div2 n="581"><head>[schol. 581]</head>

          <p> MVLTAE ILLAM FRVSTRA antequam rem diceret, praeiudicavit; sic Sallustius «falso
            queritur de natura sua genus humanum»; nam antequam diceret ‘queritur’, dixit ‘falso’.
            MATRES inter matrem et matremfamilias hoc interest, quod mater est praeter illam
            significationem quae est ad aliquid, quae tantum convenit in matrimonium; materfamilias
            vero illa dicitur quae in matrimonium convenit per coemptionem: nam per quandam iuris
            sollemnitatem in familiam migrat mariti.</p>
        </div2>

        
<div2 n="583"><head>[schol. 583]</head>

          <p> AETERNVM aeterne: nam nomen est pro adverbio.</p>
        </div2>

        
<div2 n="585"><head>[schol. 585]</head>

          <p> CONATA cum conaretur.</p>
        </div2>

        
<div2 n="587"><head>[schol. 587]</head>

          <p> FATIS VRGETVR ACERBIS ostendit etiam desideria ex fati necessitate descendere.</p>
        </div2>

        
<div2 n="589"><head>[schol. 589]</head>

          <p> COMMITTITVR OMINE PVGNA pro ‘committetur’.</p>
        </div2>

        
<div2 n="590"><head>[schol. 590]</head>

          <p> HAEC CAPE generaliter dixit arcum, pharetram, ut sequentia indicant: nam dicit ‘et
            ultricem pharetra deprome sagittam’. VLTRICEM nomina terminata ablativum singularem in
            ‘e’ mittunt, genetivum vero pluralem in ‘um’, exceptis his quae omnis sunt generis, ut
            ‘felix’; nam et ‘ab hoc felici’ et ‘horum felicium’ facit: Lucanus «felici non fausta
            loco tentoria ponens». Quod receptum est ideo, quia genetivus pluralis a nominativo
            plurali minor esse non debet, sed aut par, aut maior una syllaba. Et quia a neutro facit
            ‘felicia’, ‘felicum’ dicere non debemus, ne propter alia genera huic praeiudicemus.
            Namque ab eo quod est ‘felices’ ut ‘felicium’ dicamus, ratio patitur: una enim crescit
            syllaba: ab eo quod est ‘felicia’ ut ‘felicum’ dicamus non procedit, ne minor sit
            genetivus a nominativo plurali. Similiter et ‘ultricium’ et ‘victricium’ dicimus, licet
            in his neutrum genus in numero singulari non inveniatur.</p>
        </div2>

        
<div2 n="591"><head>[schol. 591]</head>

          <p> VIOLARIT VVLNERE CORPVS quia dixerat ‘sacrum’.</p>
        </div2>

        
<div2 n="592"><head>[schol. 592]</head>

          <p> TROS ITALVSQVE MIHI si simpliciter accipiamus, ita intellegamus: sive eam Troianus
            interemerit, sive aliquis de Aeneae auxiliis: namque alii volunt Arruntem de Turni esse
            partibus et indignatum, femineum sexum plus in bello potuisse, quam viros. Quam rem hic
            dicunt praestruxisse Vergilium: et re vera sic ubique loquitur, ut incertum sit Arruns
            de cuius partibus fuerit: unde est et illud «da, pater, hoc nostris aboleri dedecus
            armis». PARITER similiter, uno modo. Et est antiquum.</p>
        </div2>

        
<div2 n="593"><head>[schol. 593]</head>

          <p> MISERANDAE CORPVS haec in oeconomia praeiudicia nominantur, quotiens negotii futuri
            exitus tollitur: vult enim nos de Camillae cadavere nihil ulterius expectare: sicut
            fecit in primo «tu faciem illius noctem non amplius unam falle dolo», quod praemissum
            sustulit commemorationem, quando vel Cupido discesserit vel Ascanius sit reversus.</p>
        </div2>

        
<div2 n="594"><head>[schol. 594]</head>

          <p> ARMA INSPOLIATA aut indetracta, aut ipsius inspoliatae.</p>
        </div2>

        
<div2 n="596"><head>[schol. 596]</head>

          <p> NIGRO CIRCVMDATA TVRBINE CORPVS quia ad maerorem luctumque descendit. Contra in
            octavo, ubi ad laetitiam descendit Venus, claro eam nimbo circumdatam dicit, ut «at
            Venus aetherios inter dea candida nimbos».</p>
        </div2>

        
<div2 n="598"><head>[schol. 598]</head>

          <p> ETRVSCIQVE DVCES Etruria dicta est, quod eius fines tendebantur usque ad ripam
            Ttberis, quasi <foreign xml:lang="grc">ἑτερούρια</foreign>; nam <foreign xml:lang="grc">
              ἕτερον</foreign> est alterum, <foreign xml:lang="grc">ὅρος</foreign> finis vocatur.
            Roma enim antea unam tantum Tiberis ripam tenebat: Iuvenalis «et quae imperii fines
            Tyberinum virgo natavit».</p>
        </div2>

        
<div2 n="599"><head>[schol. 599]</head>

          <p> COMPOSITI NVMERO id est rationabiliter, unde et ‘saepenumero’ dicimus, id est
            frequenter et rationabiliter. Hinc est «tum vero in numerum», id est in rationem, in
            rhythmum: unde et metra ‘numeros’ dicimus, ut «numeros memini, si verba tenerem». Sane
            modo generalis est descriptio equestris certaminis, paulo post descendit ad specialem,
            sicut fecit in quinto et de cursoribus et de navali certamine.</p>
        </div2>

        
<div2 n="601"><head>[schol. 601]</head>

          <p> HORRET AGER terribilis est; est autem versus Ennianus, vituperatus a Lucilio dicente
            per inrisionem, debuisse eum dicere «horret et alget»: unde Horatius de Lucilio «non
            ridet versus Enni gravitate minores?».</p>
        </div2>

        
<div2 n="602"><head>[schol. 602]</head>

          <p> CAMPIQVE ARMIS SVBLIMIBVS ARDENT resplendent.</p>
        </div2>

        
<div2 n="603"><head>[schol. 603]</head>

          <p> CELERESQVE LATINI adludit ad militiam Romanam: namque et equites habuit Romulus, ut
            illo diximus loco «tercentum, scutati omnes, Volscente magistro»: quos celeres
            appellavit vel a celeritate, vel a duce Celere, qui dicitur Remum occidisse, in cuius
            gratiae vicem a Romulo fieri tribunus equitum meruit.</p>
        </div2>

        
<div2 n="604"><head>[schol. 604]</head>

          <p> ALA CAMILLAE equitatus. ‘Alae’ autem dicuntur equites, quod alarum vice pedestrem
            exercitum tegunt.</p>
        </div2>

        
<div2 n="608"><head>[schol. 608]</head>

          <p> INTRA IACTVM TELI unde possit hasta emissa in hostem venire. Hinc traxit Statius ut
            diceret «quale quater iaculo spatium ter harundine vincas». Et Enniana est omnis haec
            ambitiosa descriptio.</p>
        </div2>

        
<div2 n="617"><head>[schol. 617]</head>

          <p> PRAECIPITAT pro ‘praecipitatur’.</p>
        </div2>

        
<div2 n="619"><head>[schol. 619]</head>

          <p> REICIVNT PARMAS ET EQVOS AD MOENIA VERTVNT ‘reiciunt’ retro agunt. Sane nunc fugiunt,
            non timore, sed lege proeliandi: Sallustius «more equestris proelii sumptis tergis ac
            redditis». </p>
        </div2>

        
<div2 n="622"><head>[schol. 622]</head>

          <p> MOLLIA domita, domitorum scilicet.</p>
        </div2>

        
<div2 n="625"><head>[schol. 625]</head>

          <p> SVPERIACIT VNDAM super scopulos undam iacit: nam more suo dedit verbo detractam nomini
            praepositionem.</p>
        </div2>

        
<div2 n="626"><head>[schol. 626]</head>

          <p> SINV curvatione et flexu undarum. ‘Extremam’ autem ad illud pertinet quod ait supra
            «penitusque datis referuntur habenis».</p>
        </div2>

        
<div2 n="627"><head>[schol. 627]</head>

          <p> AESTV REVOLVTA RESORBENS SAXA FVGIT aestus proprie est maris incerta commotio. </p>
        </div2>

        
<div2 n="628"><head>[schol. 628]</head>

          <p> VADO LABENTE hypallage pro ‘labens ipse per vadum’.</p>
        </div2>

        
<div2 n="633"><head>[schol. 633]</head>

          <p> ET SANGVINE IN ALTO <foreign xml:lang="grc">ἐμφατικῶς</foreign> caedis ostenditur
            magnitudo.</p>
        </div2>

        
<div2 n="637"><head>[schol. 637]</head>

          <p> HASTAM INTORSIT EQVO figurate: nam ‘intorqueo in equum’ dicimus, ut «in latus inque
            feri curvam conpagibus alvum contorsit». SVB AVRE RELIQVIT ex vulneris genere fugientem
            eum intellegimus esse percussum.</p>
        </div2>

        
<div2 n="640"><head>[schol. 640]</head>

          <p> VOLVITVR ILLE EXCVSSVS HVMI ‘humi volvitur’: nam ‘excussus’ per se plenum est.</p>
        </div2>

        
<div2 n="642"><head>[schol. 642]</head>

          <p> DEICIT HERMINIVM nomen hoc de historia Romana est: namque cum Coclite contra Tuscos
            Larcius et Herminius steterunt tempore, quo pons sublicius rumpebatur; unde et eum
            plurimum laudat, ac si diceret: talis, qualis ille fuit.</p>
        </div2>

        
<div2 n="644"><head>[schol. 644]</head>

          <p> TANTVS IN ARMA PATET tantum patebat in vulnera, id est in hostilia tela totus patebat.
            PER ARMOS abusive: nam proprie armi quadrupedum sunt.</p>
        </div2>

        
<div2 n="648"><head>[schol. 648]</head>

          <p> EXVLTAT AMAZON suspendendum ‘exultat’, ut ‘Amazon’ intellegas quasi Amazon; nam
            Camilla Vulsca fuerat: sic in primo «dederatque comam diffundere ventis, venatrix», id
            est quasi venatrix.</p>
        </div2>

        
<div2 n="651"><head>[schol. 651]</head>

          <p> INDEFESSA infatigabilis. Et omnia ei arma Amazonum tradit, quas Titianus unimammas
            vocat: nam hoc est Amazon, quasi <foreign xml:lang="grc">ἄνευ μαζοῦ</foreign>.</p>
        </div2>

        
<div2 n="654"><head>[schol. 654]</head>

          <p> SPICVLA FVGIENTIA pro ‘ipsa fugiens’.</p>
        </div2>

        
<div2 n="655"><head>[schol. 655]</head>

          <p> AT CIRCVM LECTAE COMITES subaudis ‘dimicant’, quod etiam sequens Amazonum indicat
            comparatio, quae inducuntur circa reginam bella tractantes. LARINAQVE VIRGO nomina haec
            nobilissimarum sunt Italiae feminarum.</p>
        </div2>

        
<div2 n="657"><head>[schol. 657]</head>

          <p> ITALIDES pulchra derivatio, non vera: nam verum est ‘Italae’: ‘Italis’ autem, unde est
            ‘Italides’, magis patronymicon est, quam derivativum; sicut ‘Belis’, unde est ‘Belides’.
            QVAS IPSA DECVS ‘decus’ et ad delectas, et ad ipsam potest referri. ‘Decus’ autem si ad
            Camillam, nobilitas, pulchritudo; si ad delectas, ornamentum, quas sibi elegit
            ornamentum, id est ad ornamentum. DIA CAMILLA generosa, <foreign xml:lang="grc">
              εὐγενής</foreign>; nam Graecum est. Cuius nominis etymologiam plerique volunt venire
              <foreign xml:lang="grc">ἀπὸ τοῦ Διός</foreign>: quod si est, dicemus dissentire
            derivationem a principalitate: nam ‘dia’ ‘di’ producit, cum <foreign xml:lang="grc">
              Διός</foreign> corripiat: sicut e contra cum ‘lux’ producat, ‘lucerna’ ‘lu’
            corripit.</p>
        </div2>

        
<div2 n="658"><head>[schol. 658]</head>

          <p> PACISQVE BONAE BELLIQVE MINISTRAS congruum paci epitheton dedit, ut eam bonam diceret,
            cum bellum e contra sit pessimum: nam sine dubio et ‘belli saevi’ diceret, si ratio
            versus admitteret.</p>
        </div2>

        
<div2 n="659"><head>[schol. 659]</head>

          <p> QVALES THREICIAE Tanais fluvius est, qui separat Asiam ab Europa, circa quem antea
            Amazones habitaverunt; unde se postea ad Thermodonta, fluvium Thraciae, transtulerunt:
            quod etiam Sallustius testatur, dicens «dein campi Themiscyrei, quos habuere Amazones,
            ab Tanai flumine, incertum quam ob causam, digressae». THERMODONTIS plenum est
            ‘Thermodoon’, sed per synaeresin ‘Thermodon’ fecit: unde ‘don’ circumflexum habebit
            accentum. Graeca enim nomina necesse est ut circumflectantur, quotiens fit synaeresis
            exigente metri necessitate. Ergo si sit ‘Thermodoon’, ‘do’ acutum habebit accentum: quod
            si ‘Thermodon’ fecerit, et in finalem transfertur, et mutatur accentus: nam circumflexus
            fit.</p>
        </div2>

        
<div2 n="660"><head>[schol. 660]</head>

          <p> PVLSANT Ennius «Musae quae pedibus pulsatis Olympum». BELLANTVR pro ‘bellant’: nam
            solent verba pro verbis poni: unde nunc passivam declinationem sub activa posuit
            significatione, sicut in georgicis «et placidam paci nutritor olivam» futurum tempus a
            passivo posuit pro praesenti ab activo: nam ‘nutritor’ pro ‘nutri’ posuit. Inde est e
            contra «nox umida caelo praecipitat».</p>
        </div2>

        
<div2 n="661"><head>[schol. 661]</head>

          <p> HIPPOLYTEN haec Amazonum fuit regina, cui victae Hercules balteum sustulit. MARTIA aut
            bellicosa, aut Martis filia. </p>
        </div2>

        
<div2 n="664"><head>[schol. 664]</head>

          <p> QVEM TELO PRIMVM DEICIS Homericum est interrogationem ad ipsum referre, qui
            describitur, cum musae interrogari consueverint, ut «vos o Calliope, precor, adspirate
            canenti». ASPERA VIRGO epitheton ad officium belli respiciens, alias incongrue virginem
            asperam dicimus.</p>
        </div2>

        
<div2 n="666"><head>[schol. 666]</head>

          <p> EVNEVM quia Latina est declinatio, ideo ‘ne’ accipit accentum: nam Statius quia graece
            declinavit, graecum accentum posuit dicens «Euneos ante et nunc ante Thoas et Euneon
            audit».</p>
        </div2>

        
<div2 n="667"><head>[schol. 667]</head>

          <p> LONGA ABIETE hasta abietali: nam arborem pro hasta posuit.</p>
        </div2>

        
<div2 n="671"><head>[schol. 671]</head>

          <p> SVFFOSSO casuro: nam ‘suffusi’ equi dicuntur quos vulgo incespitatores vocant. Alii
            ‘suffuso’ legunt, id est praecipiti et iam cadenti.</p>
        </div2>

        
<div2 n="672"><head>[schol. 672]</head>

          <p> DVM SVBIT scilicet, dum se ad sustentationem ruentis inclinat. Et vult utrumque tanta
            celeritate esse percussum, ut unum ictum putares: inde est enim ‘praecipites pariterque
            ruunt’.</p>
        </div2>

        
<div2 n="673"><head>[schol. 673]</head>

          <p> HIS ADDIT AMASTRVM adiungit.</p>
        </div2>

        
<div2 n="678"><head>[schol. 678]</head>

          <p> ARMIS IGNOTIS novis, inconsuetis. IAPYGE Apulo.</p>
        </div2>

        
<div2 n="679"><head>[schol. 679]</head>

          <p> PELLIS EREPTA IVVENCO id est lorica: nam proprie lorica est tegimen de loro factum,
            quo maiores in dolo uti consueverant.</p>
        </div2>

        
<div2 n="682"><head>[schol. 682]</head>

          <p> AGRESTISQVE MANVS ARMAT SPARVS bene ‘agrestis’: nam sparus est rusticum telum, in
            modum pedi recurvum: Sallustius «sparos et lanceas, alii praeacutas sudes portare».</p>
        </div2>

        
<div2 n="683"><head>[schol. 683]</head>

          <p> VERTITVR IN MEDIIS id est agit: nam graece dixit <foreign xml:lang="grc">
              ἀναστρέφεται</foreign>. TOTO VERTICE SVPRA EST Statius de Capaneo «et toto despectans
            vertice bellum».</p>
        </div2>

        
<div2 n="684"><head>[schol. 684]</head>

          <p> HVNC ILLA EXCEPTVM fraude circumventum, ut «aemulus exceptum Triton».</p>
        </div2>

        
<div2 n="685"><head>[schol. 685]</head>

          <p> TRAICIT vis iactus ostenditur.</p>
        </div2>

        
<div2 n="686"><head>[schol. 686]</head>

          <p> SILVIS pro ‘in silvis’. Et est sarcasmos.</p>
        </div2>

        
<div2 n="687"><head>[schol. 687]</head>

          <p> MVLIEBRIBVS ARMIS usus obtinuit, ut innuptas ‘virgines’, nuptas ‘mulieres’ vocemus:
            nam apud maiores indiscrete virgo dicebatur et mulier. Vtrumque enim sexum tantum
            significabat, ut ecce hoc loco dicit ‘armis muliebribus’, cum Camillam innuptam fuisse
            manifestum sit. Item in bucolicis legimus «a, virgo infelix», cum Pasiphaen constat ex
            Minoe ante amorem tauri liberos suscepisse: Terentius etiam mulierem post partum
            virginem vocat.</p>
        </div2>

        
<div2 n="688"><head>[schol. 688]</head>

          <p> NOMEN TAMEN HAVD LEVE PATRVM MANIBVS HOC REFERES TELO CECIDISSE CAMILLAE inrisio est
            amaritudinis plena: nam si voluerimus simpliciter accipere, ut ita sit dictum
            quemadmodum supra «Aeneae magni dextra cadis», incipit contrarium esse superioribus.
            Vnde melius est, ut perseveremus in sensu et ita sit dictum: magnam re vera gloriam
            laturus est ad manes parentum, quem feminea tela superarunt.</p>
        </div2>

        
<div2 n="692"><head>[schol. 692]</head>

          <p> SEDENTIS equitis. Sane eum ex vicino intellegimus esse.</p>
        </div2>

        
<div2 n="695"><head>[schol. 695]</head>

          <p> INTERIOR sinisterior, breviore scilicet circulo.</p>
        </div2>

        
<div2 n="698"><head>[schol. 698]</head>

          <p> CONGEMINAT hic distinguendum: nam nemo dicit ‘securim vulnus congeminat’, sed
            ‘securis’.</p>
        </div2>

        
<div2 n="699"><head>[schol. 699]</head>

          <p> INCIDIT HVIC figurate pro ‘in hanc incidit’: Terentius «ego in eum incidi infelix
            locum, ut neque mihi amittendi, neque retinendi sit copia».</p>
        </div2>

        
<div2 n="700"><head>[schol. 700]</head>

          <p> APPENNINICOLAE BELLATOR FILIVS AVNI quia Liguria maiore parte sui in Appennino est
            constituta. Ligures autem omnes fallaces sunt, sicut ait Cato in secundo originum libro.
            FILIVS AVNI Aunus scilicet: nam, ut supra diximus, cum dictis parentibus filiorum nomina
            supprimuntur, eos patri cognomines intellegimus, ut «Tiburti Remulo ditissimus
            olim».</p>
        </div2>

        
<div2 n="704"><head>[schol. 704]</head>

          <p> VERSARE DOLOS INGRESSVS tractare ut «seu versare dolos, seu certae occumbere morti».
            ASTV malitia: nam proprie ‘astutos’ malitiosos vocamus: unde in Terentio postquam de
            domino dixit servus «astute», ille iratus ait «carnifex quae loquitur?» Cicero «ita fit
            ut tua ista ratio existimetur astuta, meum hoc consilium necessarium».</p>
        </div2>

        
<div2 n="706"><head>[schol. 706]</head>

          <p> DIMITTE FVGAM equi celeritatem, cui fidis, relinque.</p>
        </div2>

        
<div2 n="708"><head>[schol. 708]</head>

          <p> VENTOSA FERAT CVI GLORIA FRAVDEM haec est vera et antiqua lectio, ut sit sensus: pedes
            congredere, iam agnosces cui inanis iactantia adferat poenam: nam ‘fraudem’ veteres
            poenam vocabant, ut etiam in antiquo cognoscitur iure. Si autem ‘laudem’ legerimus, erit
            sensus: agnosces cui inanis gloria adferat laudem. ‘Ventosa’ autem ‘gloria’ est quam
            Graeci <foreign xml:lang="grc">κενοδοξίαν</foreign> vocant.</p>
        </div2>

        
<div2 n="710"><head>[schol. 710]</head>

          <p> PARIBVSQVE RESISTIT IN ARMIS pedes, sicut etiam illum congressurum putabat.</p>
        </div2>

        
<div2 n="711"><head>[schol. 711]</head>

          <p> PVRA PARMA tunc enim primum in bella descenderat.</p>
        </div2>

        
<div2 n="713"><head>[schol. 713]</head>

          <p> FVGAX fugiens; nam nomen est pro participio: non enim fugacem possumus accipere quem
            supra legimus bellatorem.</p>
        </div2>

        
<div2 n="715"><head>[schol. 715]</head>

          <p> VANE LIGVS aut fallax, aut inaniter iactans: nam ‘vanos’ stultos posteriores dicere
            coeperunt. Inde tractum est etiam in neotericis: Iuvenalis «sic libitum vano, qui nos
            distinxit, Othoni». Quid autem hoc loco ‘vane’ significet, sequentia demonstrant
            ‘frustraque animis elate superbis’.</p>
        </div2>

        
<div2 n="716"><head>[schol. 716]</head>

          <p> LVBRICVS mobilis, fallax.</p>
        </div2>

        
<div2 n="718"><head>[schol. 718]</head>

          <p> PERNICIBVS IGNEA PLANTIS modo velocibus, alias perseverantibus: nam ‘pernix’ interdum
            velox, interdum perseverans significat, ut ipse in georgicis «et inter dura iacet pernix
            instrato saxa cubili».</p>
        </div2>

        
<div2 n="719"><head>[schol. 719]</head>

          <p> TRANSIT EQVVM CVRSV nunc hoc incredibile esse videretur, nisi praemisisset in septimo
            «illa vel intactae segetis per summa volaret gramina nec teneras cursu laesisset
            aristas». ADVERSA opposita.</p>
        </div2>

        
<div2 n="721"><head>[schol. 721]</head>

          <p> ACCIPITER SAXO SACER ALES AB ALTO ‘sacer’ ideo, quia Marti est consecratus: aut avibus
            execrabilis, ut «auri sacra fames»: aut, quod verius est, Graecum nomen expressit: nam
              <foreign xml:lang="grc">ἱέραξ</foreign> dicitur, hoc est sacer: <foreign xml:lang="grc">
              ἱερεύς</foreign> enim sacerdos vocatur. Cur autem graece ita dictus
            sit, ratione non caret, quae nota est sacrorum peritis.</p>
        </div2>

        
<div2 n="722"><head>[schol. 722]</head>

          <p> CONSEQVITVR PENNIS nova laus Camillae, siquidem accipiter columbam sequitur, ista
            hostem praecedit. Ipsa etiam avium comparatio sumpta ex contrario est: nam aequius vir
            accipitri, Camilla compararetur columbae.</p>
        </div2>

        
<div2 n="724"><head>[schol. 724]</head>

          <p> TVM CRVOR ET VVLSAE LABVNTVR AB AETHERE PLVMAE ecbasis, id est excursus.</p>
        </div2>

        
<div2 n="725"><head>[schol. 725]</head>

          <p> NON NVLLIS id est non neglegentibus: nam litotes figura est. Vult enim dicere: non
            leviter Iuppiter intuebatur ista certamina.</p>
        </div2>

        
<div2 n="730"><head>[schol. 730]</head>

          <p> INSTIGAT VOCIBVS ALAS incitat et inritat ad reditum: primum enim est, ut fugere
            desinant, post ut in hostes impetum faciant.</p>
        </div2>

        
<div2 n="731"><head>[schol. 731]</head>

          <p> NOMINE QVEMQVE VOCANS per hoc extrema necessitas indicatur.</p>
        </div2>

        
<div2 n="732"><head>[schol. 732]</head>

          <p> QVIS METVS id est qualis, quantus, qui vos etiam feminam timere compellit? Vnde paulo
            post ‘quae tanta animis ignavia venit? Femina palantes agit’. O NVMQVAM DOLITVRI id est
            stulti: stultus enim est quisquis iniuria non movetur. Et bene ‘numquam’, siquidem antea
            saevitiam Mezentii pertulerunt nec se ulti sunt, nunc praebent terga mulieri et ne hinc
            quidem commoventur dolore.</p>
        </div2>

        
<div2 n="734"><head>[schol. 734]</head>

          <p> ATQVE HAEC AGMINA <foreign xml:lang="grc">δεικτικῶς</foreign>, id est multitudinem
            tantam.</p>
        </div2>

        
<div2 n="735"><head>[schol. 735]</head>

          <p> INRITA inertia, quae nos ulcisci minime valent.</p>
        </div2>

        
<div2 n="736"><head>[schol. 736]</head>

          <p> AT NON IN VENEREM SEGNES latenter hoc dicit: fugitis mulierem, quia armata est; alias
            primi ad hunc curritis sexum. NOCTVRNAQVE BELLA coitum: alibi «et siquando ad proelia
            ventum est».</p>
        </div2>

        
<div2 n="737"><head>[schol. 737]</head>

          <p> CVRVA TIBIA symphoniacorum. BACCHI autem ideo, quia apud veteres ludi theatrales non
            erant, nisi in honorem Liberi patris.</p>
        </div2>

        
<div2 n="738"><head>[schol. 738]</head>

          <p> EXPECTATE pro ‘expectatis’, modum pro modo posuit.</p>
        </div2>

        
<div2 n="739"><head>[schol. 739]</head>

          <p> SECVNDVS HARVSPEX pro ‘secunda sacra’, id est prospera: sicut e contrario Homerus
              <foreign xml:lang="grc">μάντι κακῶν</foreign>, id est malorum divine.</p>
        </div2>

        
<div2 n="740"><head>[schol. 740]</head>

          <p> IN ALTOS LVCOS illic enim epulabantur sacris diebus.</p>
        </div2>

        
<div2 n="741"><head>[schol. 741]</head>

          <p> MORITVRVS ET IPSE moriturus animo: nam moriturus non est. Quod autem ait ‘et ipse’,
            aut ad Camillam, aut ad Venulum respicit.</p>
        </div2>

        
<div2 n="742"><head>[schol. 742]</head>

          <p> TVRBIDVS terribilis.</p>
        </div2>

        
<div2 n="743"><head>[schol. 743]</head>

          <p> DEREPTVMQVE AB EQVO DEXTRA COMPLECTITVR HOSTEM hoc de historia tractum est: namque
            Gaius Iulius Caesar, cum dimicaret in Gallia et ab hoste raptus equo eius portaretur
            armatus, occurrit quidam ex hostibus, qui eum nosset, et insultans ait ‘caesar, caesar’,
            quod Gallorum lingua ‘dimitte’ significat: et ita factum est ut dimitteretur. Hoc autem
            ipse Caesar in ephemeride sua dicit, ubi propriam commemorat felicitatem.</p>
        </div2>

        
<div2 n="750"><head>[schol. 750]</head>

          <p> EXIT evitat, ut «atque oculis vigilantibus exit» in quinto.</p>
        </div2>

        
<div2 n="751"><head>[schol. 751]</head>

          <p> VTQVE VOLANS ALTE RAPTVM Homerica comparatio.</p>
        </div2>

        
<div2 n="758"><head>[schol. 758]</head>

          <p> DVCIS EXEMPLVM EVENTVMQVE SECVTI et virtutem, et felicitatem.</p>
        </div2>

        
<div2 n="759"><head>[schol. 759]</head>

          <p> MAEONIDAE Lydii, ut «o Maeoniae delecta iuventus».</p>
        </div2>

        
<div2 n="760"><head>[schol. 760]</head>

          <p> ARTE dolo, ut «arte Pelasga».</p>
        </div2>

        
<div2 n="762"><head>[schol. 762]</head>

          <p> QVA SE CVMQVE FVRENS MEDIO TVLIT AGMINE VIRGO, HAC ARRVNS SVBIT ut etiam supra
            diximus, ita poeta loquitur, ut aliquibus locis det suspicionem, quod Arruns de Turni
            partibus fuerit: namque et in Camillam impetum facit, et cum ipsa rursus recedit: quod
            nisi de socio non procedit. Donatus etiam dicit, esse manifestum signum socium fuisse,
            quod Apollinem Soractis invocat montis, de quo Turno auxilia constat venisse: licet
            possit fieri, ut alterius loci homo alterius loci invocet numen. Item ad argumentum
            vocat «patrias remeabo inglorius urbes»: quod etiam de hoste procedit, nam superare
            feminam nullam constat esse virtutem.</p>
        </div2>

        
<div2 n="767"><head>[schol. 767]</head>

          <p> CIRCVITVM proprie: nam circumire insidiantum est: unde est «nec gregibus nocturnus
            obambulat». CERTAM HASTAM inevitabilem: unde est e contra «et incertam excussit cervice
            securim», id est infirmam, vitabilem.</p>
        </div2>

        
<div2 n="768"><head>[schol. 768]</head>

          <p> SACER CYBELO nam montem pro numine, quod in eo colitur, posuit. Et bona occasio ad
            mortem Camillae, ut sacerdotem maioris numinis conetur occidere: per quod quasi
            exauctoratur Dianae favor, interveniente maioris numinis iracundia.</p>
        </div2>

        
<div2 n="770"><head>[schol. 770]</head>

          <p> QVEM PELLIS AENIS IN PLVMAM SQVAMIS AVRO CONSERTA TEGEBAT catafractum eum fuisse
            significat. Catafracti autem equites dicuntur, qui et ipsi ferro muniti sunt, et equos
            similiter munitos habent: de quibus Sallustius «equis paria operimenta erant, quae
            lintea ferreis laminis in modum plumae adnexuerant», nunc autem pro linteo ‘pellem’
            posuit, et ‘aeneas squamas’ aereas laminas intellegimus. ‘In plumam’ vero est in
            similitudinem plumae, ut «excisum Euboicae latus ingens rupis in antrum», in antri
            similitudinem. Sane sciendum quod ipsos equites catafractos dicimus: Sallustius «et
            sequebantur equites catafracti».</p>
        </div2>

        
<div2 n="773"><head>[schol. 773]</head>

          <p> SPICVLA TORQVEBAT LYCIO GORTYNIA CORNV Cretenses sagittas Lycio arcu dirigebat: quod
            etiam, ut supra diximus, ad ornatum poni consuevit.</p>
        </div2>

        
<div2 n="775"><head>[schol. 775]</head>

          <p> CASSIDA pro ‘cassis’: nam accusativum posuit pro nominativo.</p>
        </div2>

        
<div2 n="777"><head>[schol. 777]</head>

          <p> PICTVS ACV TVNICAS ET BARBARA TEGMINA CRVRVM ‘pictus tunicas, pictus crurum barbara
            tegmina’, id est habebat vestem phrygionis arte perfectam. Sane armorum longa descriptio
            illuc spectat, ut in eorum cupiditatem merito Camilla videatur esse succensa.</p>
        </div2>

        
<div2 n="782"><head>[schol. 782]</head>

          <p> FEMINEO inpatienti, inrationabili, ut «femineae ardentem iraeque curaeque
            coquebant».</p>
        </div2>

        
<div2 n="785"><head>[schol. 785]</head>

          <p> SVMME DEVM ex affectu colentis dicitur: nam Iuppiter summus est. SANCTI CVSTOS
            SORACTIS APOLLO Soractis mons est Hirpinorum in Flaminia conlocatus. In hoc autem monte
            cum aliquando Diti patri sacrum persolveretur - nam manibus consecratus est - subito
            venientes lupi exta rapuerunt. Quos cum diu sequerentur, delati sunt ad quandam
            speluncam, halitum ex se pestiferum emittentem, adeo ut iuxta stantes necaret: exinde
            est orta pestilentia, quia fuerant lupos secuti. De qua responsum est, posse eam sedari,
            si lupos imitarentur, id est rapto viverent. Quod postquam factum est, dicti sunt ipsi
            populi Hirpi Sorani: nam lupi Sabinorum lingua vocantur hirpi. Sorani vero a Dite: nam
            Ditis pater Soranus vocatur: quasi lupi Ditis patris. Vnde memor rei Vergilius Arruntem
            paulo post comparat lupo, quasi Hirpinum Soranum.</p>
        </div2>

        
<div2 n="786"><head>[schol. 786]</head>

          <p> PINEVS ARDOR ignis περίφρασις. ACERVO pyra, coacervatione lignorum.</p>
        </div2>

        
<div2 n="787"><head>[schol. 787]</head>

          <p> FRETI PIETATE iste quidem hoc dicit; sed Varro, ubique expugnator religionis, ait, cum
            quoddam medicamentum describeret, «ut solent Hirpini, qui ambulaturi per ignes,
            medicamento plantas tingunt».</p>
        </div2>

        
<div2 n="788"><head>[schol. 788]</head>

          <p> MVLTA PRVNA in pruna. ‘Pruna’ autem quamdiu ardet dicitur: Horatius «praetextam et
            latum clavum prunaeque batillum»: cum autem extincta fuerit, carbo nominatur: Terentius
            «tam excoctam atque aram reddam, quam carbo est»: nam ‘pruna’ a perurendo dicta est.</p>
        </div2>

        
<div2 n="790"><head>[schol. 790]</head>

          <p> EXVVIAS PVLSAEVE TROPAEVM exuvias occisae, pulsae tropaeum. Et proprie: nam, ut supra
            diximus, de occisis hostibus triumphabant, de pulsis figebant tropaea.</p>
        </div2>

        
<div2 n="795"><head>[schol. 795]</head>

          <p> PARTEM MENTE DEDIT PARTEM VOLVCRES DISPERSIT IN AVRAS bona moderatio Apollinis inter
            sacerdotis preces et voluntatem sororis.</p>
        </div2>

        
<div2 n="801"><head>[schol. 801]</head>

          <p> NIHIL non. NEQVE AVRAS NEC SONITVS MEMOR haec est antiqua lectio; namque apud maiores
            trahebatur interdum a Graeco genetivus singularis. Hinc est et ‘paterfamilias’ et
            ‘materfamilias’, quae duo tantum nomina remanserunt: nam nec ‘huius auras’ dicimus, nec
            ‘huius custodias’ secundum Sallustium, qui ait «castella custodias thesaurorum» pro
            ‘custodiae’: ita enim etiam Asper intellegit, licet alii ‘custodias’ accusativum velint.
            Sane ‘paterfamilias’ quando dicimus, ‘familias’ indeclinabile est. Si autem ‘pater
            familiae’ dicere voluerimus, iam non erit nomen, sed locutio, et ‘familiae’ erit
            dativus; nam ‘pater mihi est’ dicimus: Terentius «natura tu illi pater es, consiliis
            ego». Multi tamen volunt in numero plurali nomen utrumque declinari, ut dicamus ‘hi
            patres familiae, horum patrum familiarum’.</p>
        </div2>

        
<div2 n="803"><head>[schol. 803]</head>

          <p> PAPILLAM EXERTAM nudam. Sane ‘mamilla’ est omnis eminentia uberis, ‘papilla’ vero
            breve illud, unde lac trahitur.</p>
        </div2>

        
<div2 n="805"><head>[schol. 805]</head>

          <p> DOMINAM reginam, ut «hi dominam Ditis thalamo deducere adorti».</p>
        </div2>

        
<div2 n="808"><head>[schol. 808]</head>

          <p> VIRGINIS AVDET sic fuerat consternatus, ut etiam vulneratam timeret.</p>
        </div2>

        
<div2 n="811"><head>[schol. 811]</head>

          <p> OCCISO PASTORE LVPVS bene pastori reginam comparat nam reges ipsi pastores vocantur:
            Homerus <foreign xml:lang="grc">ποιμένα λαῶν</foreign>.</p>
        </div2>

        
<div2 n="812"><head>[schol. 812]</head>

          <p> CAVDAM PAVITANTEM quae timorem indicat: pro ‘ipse pavitans’.</p>
        </div2>

        
<div2 n="814"><head>[schol. 814]</head>

          <p> TVRBIDVS modo timidus, supra terribilis, ut «Venulo adversum se turbidus infert».</p>
        </div2>

        
<div2 n="817"><head>[schol. 817]</head>

          <p> MVCRO hinc apparet mucronem esse cuiuslibet teli acumen.</p>
        </div2>

        
<div2 n="818"><head>[schol. 818]</head>

          <p> FRIGIDA LETO alii ‘telo’ legunt et intellegunt ‘vulnere’.</p>
        </div2>

        
<div2 n="822"><head>[schol. 822]</head>

          <p> PARTIRI CVRAS subaudis ‘consueverat’. HAEC ITA FATVR unum abundat: nam supra ait
            ‘adloquitur’.</p>
        </div2>

        
<div2 n="823"><head>[schol. 823]</head>

          <p> POTVI absolute, vel pugnare vel vivere.</p>
        </div2>

        
<div2 n="826"><head>[schol. 826]</head>

          <p> SVCCEDAT PVGNAE animus bellatricis ostenditur, quae non se dolet lucem, sed bella
            deserere.</p>
        </div2>

        
<div2 n="828"><head>[schol. 828]</head>

          <p> NON SPONTE FLVENS non ut supra «portisque ab equo regina sub ipsis desiluit, quam tota
            cohors imitata relictis ad terram defluxit equis».</p>
        </div2>

        
<div2 n="829"><head>[schol. 829]</head>

          <p> PAVLATIM EXSOLVIT SE CORPORE sic in quarto «teque isto corpore solvo».</p>
        </div2>

        
<div2 n="831"><head>[schol. 831]</head>

          <p> VITAQVE CVM GEMITV FVGIT INDIGNATA SVB VMBRAS servat hoc ubique, ut iuvenum animas a
            corporibus dicat cum dolore discedere, quod adhuc esse superstites poterant: quod etiam
            de Turno dicturus est.</p>
        </div2>

        
<div2 n="832"><head>[schol. 832]</head>

          <p> CLAMOR Troianorum scilicet, qui exultabant.</p>
        </div2>

        
<div2 n="833"><head>[schol. 833]</head>

          <p> CRVDESCIT crudelior fit caede multorum.</p>
        </div2>

        
<div2 n="836"><head>[schol. 836]</head>

          <p> AT TRIVIAE CVSTOS ministra.</p>
        </div2>

        
<div2 n="842"><head>[schol. 842]</head>

          <p> CONATA LACESSERE TEVCROS propter illud «bellum inportunum cives cum gente deorum.</p>
        </div2>

        
<div2 n="843"><head>[schol. 843]</head>

          <p> COLVISSE DIANAM PROFVIT non deam incusat, sed fatorum necessitatem, contra quae nec
            numinis opitulatur auxilium.</p>
        </div2>

        
<div2 n="846"><head>[schol. 846]</head>

          <p> SINE NOMINE sine gloria, sine fama.</p>
        </div2>

        
<div2 n="847"><head>[schol. 847]</head>

          <p> AVT FAMAM PATIERIS INVLTAE nec invindicatae ignominiam sustinebis: quod etiam Dido
            dolet, dicens «moriemur inultae, sed moriamur ait».</p>
        </div2>

        
<div2 n="849"><head>[schol. 849]</head>

          <p> MONTE SVB ALTO ut «monte sub aerio». Apud maiores nobiles aut sub montibus, aut in
            montibus sepeliebantur; unde natum est ut super cadavera aut pyramides fierent, aut
            ingentes collocarentur columnae.</p>
        </div2>

        
<div2 n="854"><head>[schol. 854]</head>

          <p> VANA TVMENTEM plenum.</p>
        </div2>

        
<div2 n="856"><head>[schol. 856]</head>

          <p> DIGNA CAMILLAE PRAEMIA sic in secundo «persolvant grates dignas et praemia reddant
            debita», item alibi «et haec tibi porto dona prius».</p>
        </div2>

        
<div2 n="857"><head>[schol. 857]</head>

          <p> TVNE ETIAM TELIS MORIERE DIANAE cum ingenti amaritudine dictum est: nam ei etiam genus
            invidet mortis. Quod autem ait ‘tune etiam’ ad Niobes numerosam pertinet subolem.</p>
        </div2>

        
<div2 n="859"><head>[schol. 859]</head>

          <p> CORNVQVE INFENSA TETENDIT ‘cornu’ accusativus singularis est, ac si diceret ‘arcumque
            infensa tetendit’: nam horum dubiorum casus ex similibus vel synonymis conprobantur.</p>
        </div2>

        
<div2 n="860"><head>[schol. 860]</head>

          <p> COIRENT INTER SE CAPITA Homerica est ista descriptio.</p>
        </div2>

        
<div2 n="863"><head>[schol. 863]</head>

          <p> TELI STRIDOREM Homerus <foreign xml:lang="grc">ἔκλαγξεν δ᾿ ἄρ᾿ ὀιστός</foreign>.</p>
        </div2>

        
<div2 n="864"><head>[schol. 864]</head>

          <p> AVDIIT VNA ARRVNS HAESITQVE IN CORPORE FERRVM celeritas iaculantis exprimitur: Statius
            cum iam percussum dixisset extinctum, ait «necdum certi tacet arcus Amyntae». </p>
        </div2>

        
<div2 n="866"><head>[schol. 866]</head>

          <p> IGNOTO CAMPORVM IN PVLVERE LINQVVNT faciente numinis iracundia est relictus, ut nec
            sepulturam posset mereri.</p>
        </div2>

        
<div2 n="869"><head>[schol. 869]</head>

          <p> TVRBATI FVGIVNT RVTVLI hoc ad Camillae pertinet laudem, qua amissa inmutantur fata
            bellorum. ACER ATINAS licet acer, fugit tamen.</p>
        </div2>

        
<div2 n="870"><head>[schol. 870]</head>

          <p> DESOLATIQVE MANIPLI deserti signiferi: quod est nimii discriminis; namque hoc ubique
            dux praecipit, ut frequentes circa se sint milites, sicut in Sallustio legimus. Manipli
            autem dicti sunt signiferi, quia sub Romulo pauper adhuc Romanus exercitus hastis faeni
            manipulos inligabant, et hos pro signis gerebant; unde hoc nomen remansit.</p>
        </div2>

        
<div2 n="874"><head>[schol. 874]</head>

          <p> LAXOS ARCVS non intentos, sed iam solutos.</p>
        </div2>

        
<div2 n="878"><head>[schol. 878]</head>

          <p> FEMINEVM CLAMOREM impatientem: nam iam dixerat ‘matres’, per quod muliebrem clamorem
            poteramus accipere.</p>
        </div2>

        
<div2 n="881"><head>[schol. 881]</head>

          <p> MISERAM MORTEM quia sequitur ‘limine in ipso’.</p>
        </div2>

        
<div2 n="882"><head>[schol. 882]</head>

          <p> MOENIBVS IN PATRIIS scilicet ubi se iam tutos esse credebant.</p>
        </div2>

        
<div2 n="884"><head>[schol. 884]</head>

          <p> APERIRE VIAM id est dare aditum. Et bono locutus est ambitu; nam cum portis via et
            aperitur et clauditur.</p>
        </div2>

        
<div2 n="885"><head>[schol. 885]</head>

          <p> ORITVRQVE MISERRIMA CAEDES sic in secundo, ubi intulit «armorum facie et Graiarum
            errore iubarum».</p>
        </div2>

        
<div2 n="886"><head>[schol. 886]</head>

          <p> DEFENDENTVM ideo ‘defendentum’ et ‘ruentum’, quia ad masculinum retulit, et ‘hi
            defendentes’ facit, quod et de feminino dicimus: si autem de neutro loquamur,
            ‘defendentium’ dicamus necesse est, quia ‘haec defendentia’ facit et, ut supra dixi,
            genetivus pluralis a nominativo plurali minor esse non debet. Quod si forte minorem eum
            aliquando invenerimus, metri necessitate fit, et incipit iam pathos esse, non
            declinatio.</p>
        </div2>

        
<div2 n="888"><head>[schol. 888]</head>

          <p> PRAECIPITES FOSSAS in quas quid potest praecipitari.</p>
        </div2>

        
<div2 n="889"><head>[schol. 889]</head>

          <p> CAECA inrationabilis, quae in clusas portas more arietis ruebat, id est bellici
            machinamenti.</p>
        </div2>

        
<div2 n="891"><head>[schol. 891]</head>

          <p> SVMMO CERTAMINE in extremo discrimine, ut supra «vocat labor ultimus omnes».</p>
        </div2>

        
<div2 n="893"><head>[schol. 893]</head>

          <p> TREPIDAE licet trepidae, tamen oblitae sexus tela iaculabantur.</p>
        </div2>

        
<div2 n="895"><head>[schol. 895]</head>

          <p> PRAECIPITES aut festinae, aut in mortem ruentes. PRIMAEQVE MORI PRO MOENIBVS AVDENT
            nimii doloris est, ut «me primam absumite ferro».</p>
        </div2>

        
<div2 n="896"><head>[schol. 896]</head>

          <p> SAEVISSIMVS IMPLET NVNTIVS ut etiam supra diximus, ‘nuntius’ est qui nuntiat,
            ‘nuntium’ quod nuntiatur, secundum quod nunc nec de femina, nec de re quae nuntiatur,
            procedit ‘nuntius’: unde multi volunt alium nuntium intellegi, Accam vero postea
            venisse. Sed melius est, ut ‘nuntius’ de Acca dictum intellegamus. Novimus enim poni
            aliqua in subauditione quae ex aperto dicere non debemus, ut «nec dextrae erranti deus
            afuit», cum necesse sit ut aut Iunonem, aut Allecto intellegamus: item Sallustius «prima
            quae forte venientes exciperet», cum de insidiis loqueretur, quas numeri tantum pluralis
            esse plus quam manifestum est.</p>
        </div2>

        
<div2 n="898"><head>[schol. 898]</head>

          <p> DELETAS VVLSCORVM ACIES falsum est, tantum enim fugerant; sed vim exprimit nuntii,
            cuius mos est plus quam habet veritas nuntiare.</p>
        </div2>

        
<div2 n="899"><head>[schol. 899]</head>

          <p> INGRVERE impetum facere, ut «ingruit Aeneas Italis».</p>
        </div2>

        
<div2 n="901"><head>[schol. 901]</head>

          <p> ILLE FVRENS ET SAEVA IOVIS SIC NVMINA POSCVNT duplici ratione eum insidias reliquisse
            commemorat, dolore nimio et numinum voluntate; quod utrumque id egit, ne capi posset
            Aeneas.</p>
        </div2>

        
<div2 n="901"><head>[schol. 901]</head>

          <p> SAEVA IOVIS SIC NVMINA POSCVNT Homerus <foreign xml:lang="grc">Διὸς δ᾿ ἐτελείτο
              βουλή</foreign>.</p>
        </div2>

        
<div2 n="904"><head>[schol. 904]</head>

          <p> APERTOS vacantes insidiis.</p>
        </div2>

        
<div2 n="906"><head>[schol. 906]</head>

          <p> AMBO AD MVROS ut tueretur Turnus, ut obsideret Aeneas.</p>
        </div2>

        
<div2 n="908"><head>[schol. 908]</head>

          <p> FVMANTES PVLVERE CAMPOS veluti fumantes caligine pulveris.</p>
        </div2>

        
<div2 n="910"><head>[schol. 910]</head>

          <p> SAEVVM fortem, ut «saevus ubi Aeacidae telo iacet Hector», item «nec minus interea
            maternis saevus in armis».</p>
        </div2>

        
<div2 n="913"><head>[schol. 913]</head>

          <p> GVRGITE HIBERO oceano occiduo, idest Hispano. Hispaniam autem Hiberiam ab Hibero
            flumine constat esse nominatam.</p>
        </div2>

        
<div2 n="915"><head>[schol. 915]</head>

          <p> CONSIDVNT CASTRIS in sua quisque digressi. MOENIA VALLANT hinc probatur quia et qui
            tuentur, et qui obsident vallare dicuntur.</p>
        </div2>

      </div1>

      
<div1 id="XII" type="lib"><head>‹COMMENTARIORVM SERVII G. IN AENEIDOS VERGILII LIBROS LIBER DVODECIMVS›</head>

        
<div2 n="1"><head>[schol. 1]</head>

          <p> TVRNVS VT INFRACTOS postquam Turnus bello defecisse videt Latinos, antea semper
            infractos: namque ita maior est sensus, quam si ‘infractos’ valde fractos acceperis.</p>
        </div2>

        
<div2 n="2"><head>[schol. 2]</head>

          <p> SVA NVNC PROMISSA REPOSCI quia dixerat «ibo animis contra, vel magnum praestet
            Achillem». </p>
        </div2>

        
<div2 n="3"><head>[schol. 3]</head>

          <p> SE SIGNARI OCVLIS propter illud «in te ora Latini, in te oculos referunt». VLTRO aut
            ‘insuper’, aut ‘antequam aliquis exposcat’.</p>
        </div2>

        
<div2 n="5"><head>[schol. 5]</head>

          <p> SAVCIVS ILLE <foreign xml:lang="grc">κατ᾿ ἐξοχὴν</foreign> ‘ille leo’, id est princeps
            ferarum: ‘saucius’ autem ‘pectus’ saucium pectus habens. Et bene alia verba interposuit,
            quia ‘saucius pectus’ et sonabat asperrime et imperitis poterat soloecismus videri.
            GRAVI VVLNERE forti, ut «ferit ense gravem Thymbraeus Osirim».</p>
        </div2>

        
<div2 n="6"><head>[schol. 6]</head>

          <p> TVM DEMVM novissime, id est postquam fuerit vulnere lacessitus: haec enim leonum
            natura est, ut nisi lacessiti irasci nequeant. MOVET ARMA vires suas experitur: nam arma
            sunt uniuscuiusque rei possibilitas, unde est «et quaerere conscius arma», id est
            dolos.</p>
        </div2>

        
<div2 n="7"><head>[schol. 7]</head>

          <p> LATRONIS modo venatoris. Et est Graecum: nam <foreign xml:lang="grc">
              λατρεύειν</foreign> dicunt obsequi et servire mercede, unde latrones vocantur
            conducti milites. Moris autem erat ut hos imperator et circa se haberet et primos
            mitteret ad omne discrimen: unde nunc dicit latronis telo fixum leonem, quia etiam
            venatores operas suas locare consueverunt. Varro tamen dicit, hoc nomen posse habere
            etiam Latinam etymologiam, ut latrones dicti sint quasi laterones, quod circa latera
            regum sunt, quos nunc satellites vocant: una tamen est significatio, licet in diversa
            etymologia. Plautus in Pyrgopolinice aperte ostendit quid sint latrones, dicens «rex me
            Seleucus misit ad conducendos latrones».</p>
        </div2>

        
<div2 n="8"><head>[schol. 8]</head>

          <p> INPAVIDVS FRANGIT TELVM Lucanus «per ferrum tanti securus vulneris exit». FREMIT ORE
            CRVENTO fremit, licet os habeat suo cruore perfusum. Sane ipsa comparatio exitum
            ostendit futurum: nam etiam Turnus ruet in mortem, ferocitate conpulsus: sic in quarto
            indicat futurum reginae exitum, dicens «qualis coniecta cerva sagitta».</p>
        </div2>

        
<div2 n="9"><head>[schol. 9]</head>

          <p> GLISCIT crescit: unde et glires dicti sunt, quos pingues efficit somnus.</p>
        </div2>

        
<div2 n="10"><head>[schol. 10]</head>

          <p> TVRBIDVS plenus terroris et perturbationis. Sane notandum ‘adfatur’ atque ‘infit’: nam
            iteratio est, qua frequenter est usus: licet non nulli dicant, temperare hoc
            interpositam coniunctionem.</p>
        </div2>

        
<div2 n="11"><head>[schol. 11]</head>

          <p> RETRACTENT repetant et revolvant.</p>
        </div2>

        
<div2 n="13"><head>[schol. 13]</head>

          <p> CONGREDIOR Statius, ubi Polynicen oblique inducit loquentem «non me ullius domus anxia
            culpet expectentve truces obliquo lumine matres»: unde etiam supra ait poeta «se signari
            oculis». </p>
        </div2>

        
<div2 n="15"><head>[schol. 15]</head>

          <p> DESERTOREM ASIAE ut «exulibusne datur ducenda Lavinia Teucris?» Vnde est praemissa
            illa excusatio et in tota secundi oeconomia, et in quarto, ubi dicit «me si fata meis
            paterentur ducere vitam auspiciis et sponte mea componere curas, urbem Troianam primum
            dulcesque meorum reliquias colerem». SEDEANT SPECTENTQVE LATINI ductus est, ut diximus
            supra: pollicetur enim se singulari certamine dimicare velle, cum nolit: nam dicens
            ‘sedeant spectentque’ latenter eos ignaviae arguit, quod solus, omnibus quiescentibus,
            dimicet: quam rem plenius sequens indicat versus ‘et solus ferro crimen commune
            refellam’, id est commune fugae ac timoris dedecus solus meis virtutibus conprimam.</p>
        </div2>

        
<div2 n="18"><head>[schol. 18]</head>

          <p> SEDATO CORDE quia de Turno ait «atque ita turbidus infit».</p>
        </div2>

        
<div2 n="19"><head>[schol. 19]</head>

          <p> O PRAESTANS ANIMI et ‘praestans virium’, et ‘praestans viribus’ dicimus. Sane magnae
            moderationis est haec oratio: nam et laudat Turnum quasi virum fortem, et tamen eum a
            singulari certamine dehortatur: dicens enim ‘praestans animi’ latenter ostendit, eum
            inferiorem esse virtute.</p>
        </div2>

        
<div2 n="21"><head>[schol. 21]</head>

          <p> EXPENDERE CASVS ne ex abrupto de eius virtute desperare videatur, casuum varietatem se
            timere commemorat.</p>
        </div2>

        
<div2 n="22"><head>[schol. 22]</head>

          <p> SVNT TIBI REGNA PATRIS DAVNI SVNT OPPIDA si propter regnum dimicare disponis, habes
            paternum; si propter gloriam, multos virtute superasti. Quod autem dicit ‘nec non
            aurumque animusque Latino est’ varie exponitur. Namque alii dicunt: habes regnum
            paternum, habes oppida; etiam a me habes aurum et promptum animum ad danda omnia praeter
            filiam. Alii vero sic intellegunt: si propter opes et uxorem dimicaturus es, haec non
            solus habeo; cuicumque enim Latino est et aurum et animus promptus in generum; ut
            ‘Latino’ non de se dicat, sed ‘cuicumque de Latio’. </p>
        </div2>

        
<div2 n="24"><head>[schol. 24]</head>

          <p> LATIO ET LAVRENTIBVS ARVIS et in civitatibus, et in omni regno Latinorum.</p>
        </div2>

        
<div2 n="25"><head>[schol. 25]</head>

          <p> NEC GENVS INDECORES quia iste regis filiam petebat. Sine me haec hoc loco
            intelligimus, Turnum dolore voluisse in aliqua verba prorumpere. HAVD MOLLIA FATV id est
            vera: nam aspera sunt quae cum veritate dicuntur; falsa enim plena solent esse
            blanditiis.</p>
        </div2>

        
<div2 n="26"><head>[schol. 26]</head>

          <p> ANIMO HAVRI omni intentione percipe. </p>
        </div2>

        
<div2 n="27"><head>[schol. 27]</head>

          <p> NVLLI VETERVM SOCIARE PROCORVM generaliter dicit prohibitum esse dari Laviniam
            cuilibet Latino, ut Turnus solacium aliquod habere possit doloris.</p>
        </div2>

        
<div2 n="28"><head>[schol. 28]</head>

          <p> DIVIQVE HOMINESQVE propter Faunum et vates.</p>
        </div2>

        
<div2 n="29"><head>[schol. 29]</head>

          <p> VICTVS AMORE TVI hoc est propter te, propter tuum amorem. Sane inter ‘tui causa feci’
            et ‘tua causa feci’ haec discretio est, ut ‘tui causa’ tunc dicamus, si aliquid ipsi ad
            quem loquimur, praestiterimus, ut puta ‘tui causa te defendi’; ‘tua’ vero ‘causa’ tunc,
            cum alteri aliquid alterius contemplatione praestamus, ut ‘tua causa hominem tuum
            defendi’. COGNATO SANGVINE quia Venilia, mater Turni, soror est Amatae.</p>
        </div2>

        
<div2 n="30"><head>[schol. 30]</head>

          <p> VINCLA OMNIA RVPI et religionis et foederis.</p>
        </div2>

        
<div2 n="31"><head>[schol. 31]</head>

          <p> PROMISSAM ERIPVI GENERO verum est: nam Aeneae per legatos promiserat filiam, cui
            postea intulit bellum. Licet multi dicant, ante eam Turno fuisse promissam, quod falsum
            est. Nam Latinus numquam eam est Turno pollicitus: nam nec Faunum consuleret, si eam
            Turno ante promisisset: sed tantum eum esse generum Amata cupiebat, quod etiam legimus
            «quem regia coniunx adiungi generum miro properabat amore».</p>
        </div2>

        
<div2 n="32"><head>[schol. 32]</head>

          <p> QVI ME CASVS excusat Turnum, ut non ipsius esse videatur quod victus est, sed suum,
            qui ausus fuerat contra generum bella suscipere.</p>
        </div2>

        
<div2 n="33"><head>[schol. 33]</head>

          <p> PRIMVS praecipuus.</p>
        </div2>

        
<div2 n="34"><head>[schol. 34]</head>

          <p> BIS MAGNA VICTI PVGNA semel, cum est occisus Mezentius; iterum, cum interiit
            Camilla.</p>
        </div2>

        
<div2 n="36"><head>[schol. 36]</head>

          <p> ALBENT usurpavit verbum ‘albeo albes’.</p>
        </div2>

        
<div2 n="37"><head>[schol. 37]</head>

          <p> INSANIA MVTAT insania enim est illuc reverti, unde vix evaseris.</p>
        </div2>

        
<div2 n="39"><head>[schol. 39]</head>

          <p> TOLLO finio, removeo, ut «tollite cuncta, inquit».</p>
        </div2>

        
<div2 n="41"><head>[schol. 41]</head>

          <p> FORS DICTA REFVTET parenthesis, plena abominationis.</p>
        </div2>

        
<div2 n="42"><head>[schol. 42]</head>

          <p> NATAM ET CONVBIA NOSTRA PETENTEM iniquissimum est eum morti opponere, qui tuam
            adfinitatem exoptat.</p>
        </div2>

        
<div2 n="43"><head>[schol. 43]</head>

          <p> RESPICE RES BELLO VARIAS ne eum ignaviae videatur arguere, admonet casuum, ut supra
            «atque omnes metuentem expendere casus».</p>
        </div2>

        
<div2 n="44"><head>[schol. 44]</head>

          <p> MAESTVM PATRIA ARDEA LONGE DIVIDIT ‘longe maestum’, id est valde maestum: nam ‘longe
            dividit’ non procedit; non enim Ardea a Laurento longo valde dissidet spatio.</p>
        </div2>

        
<div2 n="46"><head>[schol. 46]</head>

          <p> AEGRESCITQVE MEDENDO inde magis eius aegritudo crescebat, unde se ei Latinus remedium
            sperabat adferre. ‘Medendo’ autem dum ei medetur: nam gerundi modus est a passiva
            significatione.</p>
        </div2>

        
<div2 n="47"><head>[schol. 47]</head>

          <p> VT PRIMVM FARI POTVIT nimius enim dolor vel iracundia ei intercluserant vocem: sic de
            Euandro «et via vix tandem voci laxata dolori est».</p>
        </div2>

        
<div2 n="48"><head>[schol. 48]</head>

          <p> QVAM PRO ME CVRAM GERIS HANC PRECOR OPTIME PRO ME DEPONAS bis quidem ait ‘pro me’, sed
            diversa adfectione: namque hoc dicit: quam pro salute mea sollicitudinem geris, hanc pro
            mea fama et gloria quaeso derelinquas; vir fortis enim gloriosam mortem praeponit
            saluti.</p>
        </div2>

        
<div2 n="50"><head>[schol. 50]</head>

          <p> DEBILE FERRVM sic in secundo «telumque inbelle sine ictu coniecit».</p>
        </div2>

        
<div2 n="51"><head>[schol. 51]</head>

          <p> NOSTRO DE VVLNERE quod nos inferimus: et dubie est locutus.</p>
        </div2>

        
<div2 n="52"><head>[schol. 52]</head>

          <p> LONGE ILLI DEA MATER ERIT contra illud ‘sed matris auxilio utitur’.</p>
        </div2>

        
<div2 n="54"><head>[schol. 54]</head>

          <p> NOVA SORTE id est magna: nam novum non est quod fuerat ante promissum. Magnam autem
            sortem vocavit singulare certamen.</p>
        </div2>

        
<div2 n="56"><head>[schol. 56]</head>

          <p> PER SI QVIS AMATAE TANGIT HONOS ANIMVM si, quia te regina rogat, tuam commovet mentem:
            sic in septimo «siqua piis animis manet infelicis Amatae gratia».</p>
        </div2>

        
<div2 n="59"><head>[schol. 59]</head>

          <p> IN TE OMNIS DOMVS INCLINATA RECVMBIT totum digessit ante per species, et sic se
            contulit ad generalitatem. Et est a ruina translatio.</p>
        </div2>

        
<div2 n="60"><head>[schol. 60]</head>

          <p> MANVM COMMITTERE TEVCRIS ab omni eum bello, non tantum a singulari certamine
            dehortatur. </p>
        </div2>

        
<div2 n="62"><head>[schol. 62]</head>

          <p> ET ME TVRNE MANENT mire agit: nam quia scit virum fortem suam mortem facile posse
            contemnere, deterret eum, dicens se simul esse morituram: ut qui periculum non timet,
            formidet invidiam.</p>
        </div2>

        
<div2 n="64"><head>[schol. 64]</head>

          <p> ACCEPIT VOCEM ordo est: accepit vocem matris Lavinia, flagrantes genas lacrimis
            perfusa, id est lacrimis genas sparsas habens: Statius «et gemitu maestos imitata
            parentes». </p>
        </div2>

        
<div2 n="65"><head>[schol. 65]</head>

          <p> IGNEM SVBIECIT RVBOR hypallage est pro ‘cui ignis animi subiecit ruborem’. Movebatur
            autem, intellegens se esse tantorum causam malorum, sic supra «causa mali tanti, oculos
            deiecta decoros».</p>
        </div2>

        
<div2 n="67"><head>[schol. 67]</head>

          <p> VIOLAVERIT OSTRO SI QVIS EBVR Homeri comparatio, unde et ‘violaverit’ transtulit: ille
            enim ait <foreign xml:lang="grc">μιήνῃ</foreign>.</p>
        </div2>

        
<div2 n="68"><head>[schol. 68]</head>

          <p> MIXTA RVBENT VBI LILIA MVLTA ALBA ROSA aut ubi multa alba lilia permixta rubent rosa,
            id est rosae coniunctione: naturaliter enim omnis candor vicinum in se trahit
            ruborem.</p>
        </div2>

        
<div2 n="70"><head>[schol. 70]</head>

          <p> ILLVM TVRBAT AMOR invenit occasionem, qua Turnus magis moveretur in bellum.</p>
        </div2>

        
<div2 n="74"><head>[schol. 74]</head>

          <p> NEQVE ENIM TVRNO MORA LIBERA MORTIS duplex hoc loco est expositio. Aut enim ordo est:
            ne, quaeso, mater, ne me lacrimis, id est tanto mortis omine prosequaris ad duri Martis
            certamina proficiscentem: neque enim Turno mora libera est non eundi post iam promissum
            singulare certamen. Aut certe hoc dicit: noli me, mater, ad bellum euntem ominosis
            lacrimis prosequi: ‘neque enim Turno mora libera mortis’, id est neque enim in potestate
            mea est moram inferre venientibus fatis, ac si diceret: si inminet, periturus sum, etiam
            si minime ad bella proficiscar. Sciendum tamen est, locum hunc unum esse de
            insolubilibus XII quae habent obscuritatem, licet a multis pro captu resolvantur
            ingenii.</p>
        </div2>

        
<div2 n="76"><head>[schol. 76]</head>

          <p> CVM PRIMVM CRASTINA CAELO PVNICEIS INVECTA ROTIS hoc loco aviditas pugnaturi
            exprimitur. Sane nunc non dicit oriri diem, sed designat tempus, quo vult ut uterque ad
            certamen singulare procedat.</p>
        </div2>

        
<div2 n="79"><head>[schol. 79]</head>

          <p> NOSTRO DIRIMAMVS SANGVINE BELLVM bene se omnibus commendat hoc dicto, siquidem suum
            sanguinem pro omni bello dicit posse sufficere.</p>
        </div2>

        
<div2 n="82"><head>[schol. 82]</head>

          <p> POSCIT EQVOS GAVDETQVE TVENS ANTE ORA FREMENTES solent enim ex equorum vel maestitia,
            vel alacritate eventum futurum dimicaturi colligere.</p>
        </div2>

        
<div2 n="83"><head>[schol. 83]</head>

          <p> PILVMNO QVOS IPSA DECVS DEDIT ORITHYIA ait Horatius in arte poetica «nec quodcumque
            velit poscat sibi fabula credi». Vnde critici culpant hoc loco Vergilium, dicentes
            incongruum esse figmentum. Namque Orithyia cum Atheniensis fuerit, filia terrigenae, et
            a Borea in Thraciam rapta sit, quemadmodum potuit Pilumno, qui erat in Italia, equos
            dare? DECVS DEDIT ad ornamentum, ut «quas ipsa decus sibi dia Camilla delegit». Sane hic
            versus spondiazon est: nam ‘thyi’ diphthongus est Graeca.</p>
        </div2>

        
<div2 n="84"><head>[schol. 84]</head>

          <p> QVI CANDORE NIVES ANTEIRENT CVRSIBVS AVRAS Homeri versus, verbum ad verbum.</p>
        </div2>

        
<div2 n="85"><head>[schol. 85]</head>

          <p> PROPERI AVRIGAE festini, veloces: et erit nominativus ‘hic properus’. Aurigas autem
            pro agasonibus posuit: nam aurigae proprie sunt currus regentes.</p>
        </div2>

        
<div2 n="87"><head>[schol. 87]</head>

          <p> ALBOQVE ORICHALCO apud maiores orichalcum pretiosius metallis omnibus fuit: namque
            sicut Lucretius dicit, cum primum homines silvas incendissent, nullarum adhuc rerum
            periti, terra casu fertilis omnium, ex incendii calore desudavit metalla, inter quae
            orichalcum pretiosius visum est, quod et splendorem auri et aeris duritiam possideret.
            Namque primum de auro securis facta displicuit causa mollitiae; simili ratione et
            argenti contemptus est usus, mox aeris; orichalcum placuit, donec veniretur ad ferrum:
            unde etiam saecula ia dicuntur fuisse divisa. Orichalcum autem fuisse preciosum etiam
            Plautus docet, qui ait in milite glorioso «ego istos mores orichalco contra conparem».
            ALNBOQVE ORICHALCO auri scilicet comparatione: nam album non est.</p>
        </div2>

        
<div2 n="88"><head>[schol. 88]</head>

          <p> CIRCVMDAT LORICAM VMERIS non armatur hoc loco, sed explorat utrum arma apte et congrue
            eius membris inhaereant. APTAT HABENDO ad habendum, ut congrue possit inhaerere.</p>
        </div2>

        
<div2 n="89"><head>[schol. 89]</head>

          <p> CORNVA CRISTAE id est comas, quas Graeci <foreign xml:lang="grc">κέρατα</foreign>
            nominabant: unde et <foreign xml:lang="grc">κείρειν</foreign> dicunt tonderi. Cornua
            autem sunt proprie cincinni.</p>
        </div2>

        
<div2 n="90"><head>[schol. 90]</head>

          <p> DEVS IPSE PARENTI FECERAT ac si diceret, non per ministros: Statius «sed plurimus ipsi
            sudor ibi». Et notandum quod adfectate variaverit, ut Aeneae uno loco arma describeret,
            Turni vero hic hastam, gladium et loricam, in septimo autem scutum et galeam.</p>
        </div2>

        
<div2 n="91"><head>[schol. 91]</head>

          <p> STYGIA VNDA quasi inmortalem fecerat.</p>
        </div2>

        
<div2 n="92"><head>[schol. 92]</head>

          <p> EXIM deinde: nam ordinis est adverbium. INGENTI ADNIXA COLVMNAE hastae per columnam
            exprimitur magnitudo, sicut in septimo equorum, ut «stabant ter centum nitidi in
            praesepibus altis».</p>
        </div2>

        
<div2 n="93"><head>[schol. 93]</head>

          <p> VI virtute.</p>
        </div2>

        
<div2 n="94"><head>[schol. 94]</head>

          <p> ACTORIS AVRVNCI SPOLIVM vel quod Actori detraxerat Turnus, vel quod Actor cuidam
            alteri: nam ambigue posuit. QVASSATQVE TREMENTEM quassat et tremere facit.</p>
        </div2>

        
<div2 n="95"><head>[schol. 95]</head>

          <p> VOCIFERANS haec scilicet quae dicturus est: plerumque enim ita clamor ostenditur, ut
            statim ipsius clamoris verba subdantur: sic supra «torvumque repente clamat ‘io
            matres’». Sane nunc ita ad hastam, quasi ad aliquam personam, loquitur et ei intellectum
            et auditum dat, sicut Cicero verba reipublicae. Sed ille ait ‘si posset fieri’, Turnus
            vero quasi ad vere sentientem loquitur; nec inmerito: nam eum inducit furentem, ut «his
            agitur furiis totoque ardentis ab ore scintillae absistunt, oculis micat acribus ignis».
            VOCATVS HASTA MEOS invocationes et preces: nam appellatio est a verbo, quae semper aut
            in ‘io’ exit, aut in ‘us’; si in ‘io’ exeant, tertiae sunt formae; si in ‘us’, quartae,
            ut ab eo quod est ‘lego’ aut ‘lectio’ aut ‘lectus’ facit. Sed hoc nos dicimus, quod
              <foreign xml:lang="grc">εὐφωνότερον</foreign>: sicut nunc ab eo quod est ‘voco’
            ‘vocatus’ fecit, non ‘vocationes’. TE MAXIMVS ACTOR antea gerere consueverat.</p>
        </div2>

        
<div2 n="97"><head>[schol. 97]</head>

          <p> TVRNI NVNC DEXTRA GERIT eius, qui est supra maximum quasi. DA STERNERE figura Graeca,
            ut «donat habere viro» item «dat ferre talentum».</p>
        </div2>

        
<div2 n="98"><head>[schol. 98]</head>

          <p> LACERARE REVVLSAM ut laceratam revellam. Laceratam autem propter illud «et bis sex
            thoraca petitum perfossumque locis».</p>
        </div2>

        
<div2 n="100"><head>[schol. 100]</head>

          <p> VIBRATOS CALIDO FERRO crispatos calamistro: nam calamistrum est acus maior, quae
            calefacta et adhibita intorquet capillos. Vnde etiam Cicero «calamistratam comam»
            appellat frequenter, quae etiam vituperationi est: unde e contra ad laudem est positum
            ab Horatio «hunc et incomptis Curium capillis». MVRRA MADENTES unguentatos.</p>
        </div2>

        
<div2 n="102"><head>[schol. 102]</head>

          <p> OCVLIS MICAT ACRIBVS IGNIS Homeri est.</p>
        </div2>

        
<div2 n="104"><head>[schol. 104]</head>

          <p> TERRIFICOS CIET hinc apparet, mugitus non tantum dolentum esse, sed etiam irascentum.
            ‘Ciet’ modo dat, sicut in tertio legimus «lacrimasque ciebant»: nam proprie ‘ciere’ est
            alteri aut dolorem aut lacrimas commovere.</p>
        </div2>

        
<div2 n="106"><head>[schol. 106]</head>

          <p> AD PVGNAM PROLVDIT praemeditatur. Cicero si «mecum in hac prolusione nihil fueris», id
            est praemeditatione certaminis.</p>
        </div2>

        
<div2 n="107"><head>[schol. 107]</head>

          <p> SAEVVS fortis: more suo. Et ingentem moderationem dat Aeneae, quippe quem inducit
            laborantem, ut possit in iram moveri, cum Turnum ita dicat furere, ut nec Latini
            consiliis, nec Amatae precibus possit oboedire.</p>
        </div2>

        
<div2 n="108"><head>[schol. 108]</head>

          <p> ACVIT MARTEM inritat se ad futura certamina.</p>
        </div2>

        
<div2 n="109"><head>[schol. 109]</head>

          <p> COMPONI FOEDERE BELLVM finiri, ut «ante diem clauso componet vesper Olympo».</p>
        </div2>

        
<div2 n="110"><head>[schol. 110]</head>

          <p> TVM SOCIOS MAESTIQVE METVM SOLATVR IVLI intellegimus hos spe singularis certaminis pro
            ducis salute esse turbatos.</p>
        </div2>

        
<div2 n="111"><head>[schol. 111]</head>

          <p> LATINO CERTA REFERRE VIROS <foreign xml:lang="grc">κατὰ τὸ σιωπώμενον</foreign> etiam
            Latinum ad Aenean legatos misisse intellegimus: nam supra Turnus tantum dixerat «nuntius
            haec Phrygio mea dicta tyranno».</p>
        </div2>

        
<div2 n="112"><head>[schol. 112]</head>

          <p> PACIS DICERE LEGES quas paulo post in ipso foedere est dicturus Aeneas.</p>
        </div2>

        
<div2 n="115"><head>[schol. 115]</head>

          <p> LVCEMQVE ELATIS NARIBVS EFFLANT Ennianus versus est ordine commutato: ille enim ait
            «funduntque elatis naribus lucem». Et sciendum, nusquam diem sic patenter descripsisse
            Vergilium.</p>
        </div2>

        
<div2 n="116"><head>[schol. 116]</head>

          <p> CAMPVM AD CERTAMEN totus hic de foederibus locus de Homero translatus est, ubi
            Alexander cum Menelao singulari est certamine dimicaturus.</p>
        </div2>

        
<div2 n="117"><head>[schol. 117]</head>

          <p> DIMENSI RVTVLIQVE VIRI inter se per certa spatia dividentes, quae quisque loca
            purgaret. Et hoc loco Fauni lucum evertere Troiani: unde est «sed stirpem Teucri nullo
            discrimine sacrum sustulerant, puro ut possent concurrere campo».</p>
        </div2>

        
<div2 n="118"><head>[schol. 118]</head>

          <p> FOCOS quicquid ignem fovet ‘focus’ vocatur, sive ara sit, sive quid aliud in quo ignis
            fovetur. ET DIS COMMVNIBVS ARAS di communes sunt, ut alii dicunt, Mars Bellona Victoria,
            quod hi in bello utrique parti possunt favere. Vt autem altioris scientiae hominibus
            placet, di communes sunt qui <foreign xml:lang="grc">ἄζωνοι</foreign> dicuntur, id est
            qui caeli certas non habent partes, sed generaliter a cunctis coluntur: ubique enim eos
            esse manifestum est: ut mater deum, cuius potestas in omnibus zonis est; nam ideo et
            mater deum dicitur, quod cum omnibus eius est communis potestas. Alii communes deos
            volunt Solem, Lunam, Plutonem, Martem: hi enim apud omnes homines inveniuntur et sunt in
            omnibus terris. Prior tamen sensus et simplex est et magis aptus negotio.</p>
        </div2>

        
<div2 n="119"><head>[schol. 119]</head>

          <p> ARAS GRAMINEAS Romani enim moris fuerat caespitem arae superimponere et ita
            sacrificare. ‘Gramineas’ autem ideo, quia et de bello res agitur et Marti sacrificatur,
            cui gramen est consecratum, quod secundum Plinium in naturali historia ex humano cruore
            procreatur. Gramen autem herbae species est, licet omnis herba gramen vocetur, sicut
            robur omne lignum, cum sit et species. FONTEMQVE IGNEMQVE FEREBANT ‘fontem’ pro aqua
            posuit, a toto partem. Sane ad facienda foedera aqua et ignis adhibentur; unde econtra
            quos arcere volumus a nostro consortio, eis aqua et igni interdicimus, id est rebus,
            quibus consortia copulantur.</p>
        </div2>

        
<div2 n="120"><head>[schol. 120]</head>

          <p> VELATI LINO atqui fetiales et pater patratus, per quos bella vel foedera
            confirmabantur, numquam utebantur vestibus lineis. Vnde dicemus errore factum, ut linea
            vestis contra morem adhiberetur ad foedera, quae firma futura non erant. Scimus enim hoc
            ubique servare Vergilium, ut rebus, quibus denegaturus est exitum, det etiam infirma
            principia. Sic in Thracia civitatem condens Aeneas, quam mox fuerat relicturus, contra
            morem Iovi de tauro sacrificavit. Sic senatum ad privata Latinus convocat tecta, quando
            eius non erunt firma consilia. Sic paulo post in augurio liberatus cycnus in fluvium
            concidit, quia Turnum Rutuli, licet rupto foedere, liberare non poterunt. Caper tamen et
            Hyginus hoc loco dicunt lectionem esse corruptam: nam Vergilium ita reliquisse
            confirmant ‘velati limo’. Limus autem est vestis, qua ab umbilico usque ad pedes
            teguntur pudenda poparum. Haec autem vestis habet in extremo sui purpuram limam, id est
            flexuosam, unde et nomen accepit: nam ‘limum’ obliquum dicimus, unde et Terentius «limis
            oculis» dicit, id est obliquis. VERBENA TEMPORA VINCTI verbena proprie est herba sacra,
            sumpta de loco sacro Capitolii, qua coronabantur fetiales et pater patratus, foedera
            facturi vel bella indicturi. Abusive tamen iam verbenas vocamus omnes frondes sacratas,
            ut est laurus, oliva vel myrtus: Terentius «ex ara hinc verbenas sume»: nam myrtum
            fuisse Menander testatur, de quo Terentius transtulit.</p>
        </div2>

        
<div2 n="121"><head>[schol. 121]</head>

          <p> LEGIO AVSONIDVM pro ‘Ausonidarum’, quod venit ab eo quod est ‘hic Ausonida’, sicut
            ‘hic auriga’; nam ‘Ausonis’ generis feminini est, unde ‘Ausonidum’ facit: quod ut
            diceret, metri est necessitate conpulsus.</p>
        </div2>

        
<div2 n="123"><head>[schol. 123]</head>

          <p> RVIT cum impetu venit: quod apud Graecos est <foreign xml:lang="grc">
            ὥρμησεν</foreign>.</p>
        </div2>

        
<div2 n="124"><head>[schol. 124]</head>

          <p> INSTRVCTI FERRO bona prooeconomia et rei futurae praeparatio: ruptis enim foederibus
            in bella descendent.</p>
        </div2>

        
<div2 n="131"><head>[schol. 131]</head>

          <p> VVLGVS INERMVM senum scilicet ac matrum, sicut ipse memoravit.</p>
        </div2>

        
<div2 n="139"><head>[schol. 139]</head>

          <p> DIVA DEAM aut hypallage est pro ‘dea divam’: nam deos aeternos dicimus, divos vero qui
            ex hominibus fiunt. Aut bene dixit de Iunone divam, respiciens etymologiam: nam in
            Horatio legimus «sub divo moreris victima nil miserantis Orci», id est sub aere, quem
            constat esse Iunonem. Deus autem vel dea generale est omnibus: nam quod graece <foreign xml:lang="grc">
              δέος</foreign>, latine timor vocatur, inde deus dictus est, quod omnis
            religio sit timoris. STAGNIS QVAE FLVMINIBVSQVE SONORIS PRAESIDET Iuturna fons est in
            Italia saluberrimus iuxta Numicum fluvium, cui nomen a iuvando est inditum. Cum enim
            naturaliter omnis aqua noxia sit extraneorum corporibus, hic omnibus saluberrimus fons
            est. De hoc autem fonte Romam ad omnia sacrificia aqua adferri consueverat.</p>
        </div2>

        
<div2 n="142"><head>[schol. 142]</head>

          <p> NYMPHA DECVS FLVVIORVM sic supra «nymphae, genus amnibus unde est». ANIMO GRATISSIMA
            NOSTRO Homerus <foreign xml:lang="grc">ἐμῷ κεχαρισμένε θυμῷ</foreign>.</p>
        </div2>

        
<div2 n="143"><head>[schol. 143]</head>

          <p> CVNCTIS PRAETVLERIM litotes figura per contrarium; plus enim dicit et minus
            significat. Namque alias omnes est persecuta, huic vero libenter indulsit: et dicit se
            hanc omnibus praetulisse, quasi etiam alias in honore habuerit. Tale est et illud
            Sallustianum «mare Ponticum dulcius quam cetera», cum nullum dulce sit. Sane sciendum
            non inmerito finxisse Vergilium, nymphae, id est parti suae, indulsisse Iunonem.</p>
        </div2>

        
<div2 n="144"><head>[schol. 144]</head>

          <p> INGRATVM CVBILE quod gratiam eam castae non repraesentat uxori Iuppiter.
            Animadvertendum autem versum hunc sine caesura esse: nam hephthemimeres quam habere
            creditur, in synalipham cadit, ut ‘magnanimi Iovis ingratum ascendere cubile’.
            Terentianus «de hoc rarum concedam, fieri non posse negabo».</p>
        </div2>

        
<div2 n="145"><head>[schol. 145]</head>

          <p> CAELI IN PARTE in parte divinitatis: nam locum numinum pro honore posuit.</p>
        </div2>

        
<div2 n="147"><head>[schol. 147]</head>

          <p> QVA VISA EST FORTVNA PATI quatenus, in quantum permisit: et sic ait ‘qua visa est’, ut
            supra «coeant in foedera dextrae, qua datur». Sane latenter ostendit, favorem numinum
            sine concessione fatorum non posse procedere.</p>
        </div2>

        
<div2 n="148"><head>[schol. 148]</head>

          <p> CEDERE RES LATIO feliciter cuncta procedere.</p>
        </div2>

        
<div2 n="149"><head>[schol. 149]</head>

          <p> VIDEO CONCVRRERE pro ‘concursurum esse’: licet, quasi dea, bene praesenti usa sit
            tempore, quae etiam futura cernebat.</p>
        </div2>

        
<div2 n="151"><head>[schol. 151]</head>

          <p> NON PVGNAM ASPICERE HANC OCVLIS quoniam numina, quotiens morituros viderint eos quibus
            favent, ab his secedunt: sic Statius Apollinem inducit Amphiaraum deserentem, ubi eum
            vicinum morti esse cognovit.</p>
        </div2>

        
<div2 n="152"><head>[schol. 152]</head>

          <p> PRAESENTIVS efficacius, vehementius: nam decet germanam inlicita etiam pro fratris
            salute temptare.</p>
        </div2>

        
<div2 n="153"><head>[schol. 153]</head>

          <p> FORSAN MISEROS MELIORA SEQVENTVR ne forte possit fatorum ordo mutari. </p>
        </div2>

        
<div2 n="155"><head>[schol. 155]</head>

          <p> TERQVE QVATERQVE M. P. P. H. quia solam doloris audiverat causam, nihil, quemadmodum
            fratri posset mederi: nam paulo post audiet ‘aut tu bella cie conceptumque excute
            foedus’.</p>
        </div2>

        
<div2 n="156"><head>[schol. 156]</head>

          <p> NON LACRIMIS HOC TEMPVS AIT non flendi, sed subveniendi tempus est: Statius in matrum
            consolatione «accenso flebitis igne».</p>
        </div2>

        
<div2 n="158"><head>[schol. 158]</head>

          <p> CONCEPTVMQVE EXCVTE FOEDVS placitum, animo praedestinatum, ut fiat.</p>
        </div2>

        
<div2 n="159"><head>[schol. 159]</head>

          <p> AVCTOR EGO AVDENDI nomina in ‘tor’ exeuntia feminina ex se faciunt, quae ‘trix’
            terminantur, si tamen a verbo veniant, ut ab eo quod est ‘lego’ et ‘lector’ et ‘lectrix’
            facit, ‘doceo’ ‘doctor’ ‘doctrix’. Si autem a verbo non venerint, communia sunt: nam
            similiter et masculina et feminina in ‘tor’ exeunt, ut ‘hic’ et ‘haec senator’, ‘hic’ et
            ‘haec balneator’: licet Petronius usurpaverit «balneatricem» dicens. Tale est et ‘hic’
            et ‘haec auctor’, sed tunc cum ab auctoritate descendit, ut hoc loco: cum autem venit ab
            eo quod est ‘augeo’, et ‘auctor’ et ‘auctrix’ facit, ut si dicas ‘auctor divitiarum’ vel
            ‘auctrix patrimonii’.</p>
        </div2>

        
<div2 n="160"><head>[schol. 160]</head>

          <p> RELIQVIT INCERTAM quia, licet dederit ei consilium, dicendo ‘forsan’ eam reliquit
            incertam.</p>
        </div2>

        
<div2 n="161"><head>[schol. 161]</head>

          <p> INTEREA REGES longum hyperbaton: nam ordo est ‘interea reges procedunt castris’,
            cetera enim per parenthesin dicta sunt: nec est eclipsis, cum sermo in omnibus congruat.
            INGENTI MOLE pompa, ambitu: nam modo hoc significat.</p>
        </div2>

        
<div2 n="164"><head>[schol. 164]</head>

          <p> SOLIS AVI SPECIMEN ut etiam in septimo diximus, Latinus secundum Hesiodum in <foreign xml:lang="grc">
              ἀσπιδοποιίᾳ</foreign> Vlixis et Circae filius fuit, quam multi etiam
            Maricam dicunt: secundum quem nunc dicit ‘Solis avi specimen’, nam Circe Solis est
            filia. Sane sciendum Vergilium in varietate historiae suae etiam dicta variare. Sed de
            Vlixe, ut etiam supra diximus, temporum nos ratio credere non sinit. BIGIS IT TVRNVS
            quotiens utimur nominibus tantum pluralis numeri et unum volumus significare, ita
            dicimus ‘unas bigas, unas quadrigas, unas scalas’: Sallustius «hi postquam in una moenia
            convenere».</p>
        </div2>

        
<div2 n="166"><head>[schol. 166]</head>

          <p> ROMANAE STIRPIS ORIGO hoc ad laudem Augusti respicit.</p>
        </div2>

        
<div2 n="168"><head>[schol. 168]</head>

          <p> MAGNAE SPES ALTERA ROMAE male quidam ‘magna’ legunt.</p>
        </div2>

        
<div2 n="169"><head>[schol. 169]</head>

          <p> PVRAQVE IN VESTE SACERDOS inpolluta et pura dicitur vestis, qua festis diebus uti
            consueverant sacra celebraturi.</p>
        </div2>

        
<div2 n="170"><head>[schol. 170]</head>

          <p> SAETIGERI FETVM SVIS more Romano, ut «et caesa iungebant foedera porca»: nam Homerus
            aliud genus sacrificii memoravit. Non praeter rationem est quod ait ‘fetum suis’, item
            ‘intonsamque bidentem’, id est brevem adhuc: nam in rebus, quas volebant finiri
            celerius, senilibus et iam decrescentibus animalibus sacrificabant, in rebus vero, quas
            augeri et confirmari volebant, de minoribus et adhuc crescentibus inmolabant.</p>
        </div2>

        
<div2 n="173"><head>[schol. 173]</head>

          <p> DANT FRVGES MANIBVS SALSAS far et sal: quibus rebus et cultri aspergebantur et
            victimae. Erant autem probationes, utrum aptum esset animal sacrificio. Obliquum etiam
            cultrum a fronte usque ad caudam ante inmolationem ducere consueverant: nam hoc est quod
            dicit ‘et tempora ferro summa notant pecudum’.</p>
        </div2>

        
<div2 n="176"><head>[schol. 176]</head>

          <p> ESTO NVNC SOL TESTIS bene eum primum invocat deum, quem orientem intuens vidit: nam
            ait «illi ad surgentem conversi lumina solem». ‘Esto’ autem multi volunt tertiam esse
            personam, id est ‘sit mihi Sol testis’, quia sequitur ‘et haec Terra’, ut elocutionem
            per nominativum factam intellegamus. Sed hoc non procedit, quia sequentia vocativum
            habent, ut ‘et tu Saturnia Iuno’ item ‘tuque inclite Mavors’: unde per vocativum eum
            omnia dixisse accipiamus, in hoc vero tantum ad nominativum fecisse transitum ‘et haec
            mihi Terra precanti’: licet etiam hic possit esse vocativus; nam <foreign xml:lang="grc">
              δεικτικῶς</foreign> est dictum ‘haec Terra esto mihi testis’, ac si diceret ‘o
            Italica terra, testis esto’. </p>
        </div2>

        
<div2 n="177"><head>[schol. 177]</head>

          <p> QVAM PROPTER ‘ter’ habet accentum, quia est postposita praepositio.</p>
        </div2>

        
<div2 n="179"><head>[schol. 179]</head>

          <p> IAM MELIOR IAM DIVA PRECOR ac si diceret, non Saturnia, id est iam minime nocens, sed
            Troianis propitia.</p>
        </div2>

        
<div2 n="180"><head>[schol. 180]</head>

          <p> TORQVES sustines, regis.</p>
        </div2>

        
<div2 n="181"><head>[schol. 181]</head>

          <p> QVAEQVE AETHERIS ALTI RELIGIO post specialia intulit generalitatem.</p>
        </div2>

        
<div2 n="183"><head>[schol. 183]</head>

          <p> CESSERIT AVSONIO SI FORS VICTORIA TVRNO si forte: et bene dubitat de hoc. Contra cum
            ad suum venerit nomen, dicet «ut potius reor et potius di numine firment». Sane ratione
            non caret quod primo de victoria Turni loquitur, post descendit ad suam: scit enim in
            auguriis prima posterioribus cedere.</p>
        </div2>

        
<div2 n="185"><head>[schol. 185]</head>

          <p> REBELLES homo ‘rebellis’ dicitur, res ipsa ‘rebellio’, non ‘rebellatio’: sic
            Suetonius.</p>
        </div2>

        
<div2 n="187"><head>[schol. 187]</head>

          <p> ADNVERIT NOBIS VICTORIA MARTEM hypallage pro ‘sin noster Mars adnuerit victoriam’: nam
            Martem Victoria comitatur.</p>
        </div2>

        
<div2 n="191"><head>[schol. 191]</head>

          <p> INVICTAE quasi invictae. Et bene sibi conciliat populum: nam sine dubio una cum rege
            vincetur.</p>
        </div2>

        
<div2 n="192"><head>[schol. 192]</head>

          <p> SACRA DEOSQVE DABO magna enim fuit apud maiores sacrorum cura, sicut diximus supra:
            unde nunc Aeneas id agit ne pereant. Et re vera constat, sacra Phrygia, nunc Latinis
            tradita, coluisse Romanos. LATINVS HABETO aut antiquus vocativus est: aut ‘habeto’
            tertia persona sit. Sane sciendum quia crebra soceri commemoratione sibi favorem Latini
            conciliat; item dicendo ‘mihi moenia Teucri constituent’ popularem gratiam captat, quia
            supra dixerat Drances «saxaque subvectare umeris Troiana iuvabit».</p>
        </div2>

        
<div2 n="197"><head>[schol. 197]</head>

          <p> TERRAM MARE SIDERA IVRO ornatior elocutio et crebra apud maiores, quam si velis addere
            praepositionem, ut dicas ‘iuro per maria, per terras’. ‘Eadem’ autem bene dixit: nam pro
            mari ille fontes et fluvios posuit, pro sideribus solem.</p>
        </div2>

        
<div2 n="198"><head>[schol. 198]</head>

          <p> LATONAEQVE GENVS DVPLEX ac si diceret, utrumque sexum Latonae subolis. Et bene in
            foederibus duplicia invocat numina, quia in unum duo coituri sunt populi. IANVM quoque
            rite invocat, quia ipse faciendis foederibus praeest: namque postquam Romulus et Titus
            Tatius in foedera convenerunt, Iano simulacrum duplicis frontis effectum est, quasi ad
            imaginem duorum populorum. Legimus tamen Ianum etiam quadrifrontem fuisse: unde
            Martialis ait «et lingua pariter locutus omni»: nam ‘omnis’ de duobus non dicimus.</p>
        </div2>

        
<div2 n="199"><head>[schol. 199]</head>

          <p> VIM duritiem, inexorabilitatem. SACRARIA DITIS sacrarium proprie est locus in templo,
            in quo sacra reponuntur, sicut donarium est, ubi ponuntur oblata, sicut lectisternia
            dicuntur, ubi homines in templo sedere consueverunt.</p>
        </div2>

        
<div2 n="200"><head>[schol. 200]</head>

          <p> QVI FOEDERA FVLMINE SANCIT confirmat, sancta esse facit, quia cum fiunt foedera, si
            coruscatio fuerit, confirmantur: vel certe, quia apud maiores arae non incendebantur,
            sed ignem divinum precibus eliciebant, qui incendebat altaria. ‘Sancire’ autem proprie
            est sanctum aliquid, id est consecratum, facere fuso sanguine hostiae: et dictum
            ‘sanctum’, quasi sanguine consecratum.</p>
        </div2>

        
<div2 n="204"><head>[schol. 204]</head>

          <p> SI TELLVREM EFFVNDAT IN VNDAS hypallage pro 'si undas effundat in terras’.</p>
        </div2>

        
<div2 n="205"><head>[schol. 205]</head>

          <p> DILVVIO MISCENS aquae superfusione universa perturbans.</p>
        </div2>

        
<div2 n="206"><head>[schol. 206]</head>

          <p> VT SCEPTRVM hoc Homeri locus, verbum ad verbum. DEXTRA SCEPTRVM NAM FORTE GEREBAT per
            parenthesin dictum est. Vt autem sceptrum adhibeatur ad foedera, haec ratio est, quia
            maiores semper simulacrum Iovis adhibebant: quod cum taediosum esset, praecipue quando
            fiebant foedera cum longe positis gentibus, inventum est, ut sceptrum tenentes quasi
            imaginem simulacri redderent Iovis; sceptrum enim ipsius est proprium. Vnde nunc tenet
            sceptrum Latinus, non quasi rex, sed quasi pater patratus.</p>
        </div2>

        
<div2 n="208"><head>[schol. 208]</head>

          <p> IMO DE STIRPE ideo genere masculino usus est, quia de arboribus loquitur: nam de
            hominibus genere feminino dicimus, ut «heu stirpem invisam»; dixit tamen, sed
            usurpative, Horatius etiam de arboribus, ut «stirpesque raptas et pecus et domos».</p>
        </div2>

        
<div2 n="209"><head>[schol. 209]</head>

          <p> MATRE CARET vel terra, ut «antiquam exquirite matrem»: vel arbore, ut «parva sub
            ingenti matris se subicit umbra».</p>
        </div2>

        
<div2 n="210"><head>[schol. 210]</head>

          <p> AERE DECORO id est orichalco.</p>
        </div2>

        
<div2 n="211"><head>[schol. 211]</head>

          <p> DEDIT GESTARE ut «dat ferre».</p>
        </div2>

        
<div2 n="212"><head>[schol. 212]</head>

          <p> TALIBVS INTER SE FIRMABANT FOEDERA DICTIS Latinus et Aeneas. Turnum autem non inducit
            iurantem, quia dux est, qui praesente rege non habet potestatem. Et imitatus est
            Homerum, qui post iusiurandum Menelai Alexandrum quasi fervidum et adulescentem inducit
            exclusum et Priamum adhibitum ad foederis confirmationem.</p>
        </div2>

        
<div2 n="213"><head>[schol. 213]</head>

          <p> RITE SACRATAS rite exploratas sollemnitate, quam diximus supra.</p>
        </div2>

        
<div2 n="216"><head>[schol. 216]</head>

          <p> VIDERI ET MISCERI infiniti sunt pro indicativis.</p>
        </div2>

        
<div2 n="218"><head>[schol. 218]</head>

          <p> PROPIVS diligentius, ut «et propius res aspice nostras». NON VIRIBVS AEQVIS eos
            congressuros subaudis.</p>
        </div2>

        
<div2 n="219"><head>[schol. 219]</head>

          <p> INCESSV TACITO ‘ipse tacitus’: hypallage est.</p>
        </div2>

        
<div2 n="225"><head>[schol. 225]</head>

          <p> CVI GENVS A PROAVIS INGENS cuius auctoritatem commendabat et origo maiorum et paterna
            virtus et propria fortitudo.</p>
        </div2>

        
<div2 n="229"><head>[schol. 229]</head>

          <p> PRO CVNCTIS TALIBVS qualis etiam Turnus est: et adtendit sensum superiorem, ubi ait
            Turnus «et solus ferro crimen commune refellam».</p>
        </div2>

        
<div2 n="230"><head>[schol. 230]</head>

          <p> AN VIRIBVS AEQVI NON SVMVS bene addidit ‘viribus’: nam legimus in Sallustio «memorare
            possum, quibus in locis populus Romanus ingentes hostium copias parva manu fuderit»,
            Vergilius «exigui numero, sed bello vivida virtus».</p>
        </div2>

        
<div2 n="231"><head>[schol. 231]</head>

          <p> EN OMNES ne occurreret: sed est in castris alter exercitus.</p>
        </div2>

        
<div2 n="232"><head>[schol. 232]</head>

          <p> FATALISQVE MANVS Troianorum, qui fataliter ad Italiam venerant, ut sit iteratio.
            ‘Etruria’ autem ‘infensa’ pro ‘Etrusci’, qui etiam Turno inimici sunt causa
            Mezentii.</p>
        </div2>

        
<div2 n="234"><head>[schol. 234]</head>

          <p> DEVOVET ARIS quia ait supra «et aram suppliciter venerans», item supra «vobis animam
            hanc soceroque Latino devovi»: nam ipsa iterat verba.</p>
        </div2>

        
<div2 n="235"><head>[schol. 235]</head>

          <p> VIVVSQVE PER ORA FERETVR tamquam de vivo omnes loquentur.</p>
        </div2>

        
<div2 n="237"><head>[schol. 237]</head>

          <p> LENTI otiosi, ut «nos patriam fugimus, tu, Tityre, lentus in umbra».</p>
        </div2>

        
<div2 n="242"><head>[schol. 242]</head>

          <p> FOEDVSQVE PRECANTVR INFECTVM rogant, ut pro non facto sit, ne piaculum videantur
            admittere.</p>
        </div2>

        
<div2 n="244"><head>[schol. 244]</head>

          <p> ET ALTO DAT SIGNVM CAELO ut religio alia religione solvatur.</p>
        </div2>

        
<div2 n="245"><head>[schol. 245]</head>

          <p> PRAESENTIVS efficacius.</p>
        </div2>

        
<div2 n="246"><head>[schol. 246]</head>

          <p> MONSTROQVE FEFELLIT bene ‘fefellit’: namque hoc augurium nec oblativum est nec
            inpetrativum, sed inmissum factione Iuturnae, quod carere fide indicat sedes negata: nam
            ubicumque firmum introducit augurium, dat ei firmissimam sedem, ut «ipsa sub ora viri
            caelo venere volantes et viridi sedere solo», item «ante sinistra cava monuisset ab
            ilice cornix». In hoc autem augurio liberatum cycnum cecidisse in aquam dicit, quam
            instabilem esse manifestum est.</p>
        </div2>

        
<div2 n="248"><head>[schol. 248]</head>

          <p> LITOREAS AGITABAT AVES palustres: nam litus dicitur omnis terra aquis vicina, ut
            «viridique in litore conspicitur sus».</p>
        </div2>

        
<div2 n="250"><head>[schol. 250]</head>

          <p> EXCELLENTEM magnum, sicut in exercitu magnus est Turnus.</p>
        </div2>

        
<div2 n="252"><head>[schol. 252]</head>

          <p> CONVERTVNT CLAMORE FVGAM redeunt cum clamore, sicut exercitus solet.</p>
        </div2>

        
<div2 n="257"><head>[schol. 257]</head>

          <p> AVGVRIVM SALVTANT venerantur. Et proprie: nam salutari dicimus deos: Terentius «at ego
            hinc deos domum salutatum pergam».</p>
        </div2>

        
<div2 n="258"><head>[schol. 258]</head>

          <p> EXPEDIVNTQVE MANVS dimicare se velle significant: haec enim est consensio militaris:
            Lucanus «elatasque alte, quaecumque ad bella vocaret, promisere manus».</p>
        </div2>

        
<div2 n="259"><head>[schol. 259]</head>

          <p> QVOD SAEPE PETIVI quasi inpetrativum hoc augurium vult videri.</p>
        </div2>

        
<div2 n="260"><head>[schol. 260]</head>

          <p> ACCIPIO AGNOSCOQVE DEOS modo quasi de oblativo loquitur: nam in oblativis auguriis in
            potestate videntis est, utrum id ad se pertinere velit, an refutet et abominetur. Ergo
            nunc dicit se augurium libenter amplecti et agnoscere circa se favorem deorum.</p>
        </div2>

        
<div2 n="261"><head>[schol. 261]</head>

          <p> QVOS INPROBVS ADVENA interpretatur augurium: et confirmat id est ad praesens negotium
            pertinere.</p>
        </div2>

        
<div2 n="262"><head>[schol. 262]</head>

          <p> LITORA VESTRA bona iteratio: nam supra ait «litoreas agitabat aves».</p>
        </div2>

        
<div2 n="263"><head>[schol. 263]</head>

          <p> VI POPVLAT antique: nam veteres et ‘populo’ et ‘populor’ dicebant, nunc tantum
            ‘populor’ dicimus; illud penitus de usu recessit. PENITVSQVE PROFVNDO VELA DABIT ut
            supra de aquila «penitusque in nubila fugit».</p>
        </div2>

        
<div2 n="264"><head>[schol. 264]</head>

          <p> DENSETE CATERVAS sicuti cycni «hostemque per auras facta nube premunt».</p>
        </div2>

        
<div2 n="266"><head>[schol. 266]</head>

          <p> ET ADVERSOS TELVM CONTORSIT IN HOSTES hoc loco ab Homeri oeconomia recessit: ille enim
            inducit Minervam persuadentem Pandaro, ut iacto in Menelaum telo dissipet foedera; hic
            vero dicit ipsum augurem telum sponte torsisse et occidisse unum de novem fratribus.
            Quod pertinet ad oeconomiam: necesse enim erat, ut fratres, ex unius morte commoti,
            bellum moverent. Si enim vilis aliquis interiret, poterat eius mors ob foederis
            religionem forte contemni.</p>
        </div2>

        
<div2 n="267"><head>[schol. 267]</head>

          <p> SONITVM DAT id est facit.</p>
        </div2>

        
<div2 n="268"><head>[schol. 268]</head>

          <p> CERTA inevitabilis: unde ‘incerta’ est infirma et vitabilis.</p>
        </div2>

        
<div2 n="270"><head>[schol. 270]</head>

          <p> HASTA VOLANS minus est ‘namque’.</p>
        </div2>

        
<div2 n="273"><head>[schol. 273]</head>

          <p> HORVM VNVM ordo est: transadigit costas. Et figurate dixit pro ‘unius’. TERITVR QVA
            SVTILIS ALVO BALTEVS rem physicam dixit: omnia enim quibus utimur, non nos terunt, sed
            ea nos terimus, ut anulum, vestem.</p>
        </div2>

        
<div2 n="277"><head>[schol. 277]</head>

          <p> ANIMOSA PHALANX quasi phalanx, id est legio.</p>
        </div2>

        
<div2 n="279"><head>[schol. 279]</head>

          <p> CAECI salutis inprovidi.</p>
        </div2>

        
<div2 n="280"><head>[schol. 280]</head>

          <p> INVNDANT more undae fluunt.</p>
        </div2>

        
<div2 n="282"><head>[schol. 282]</head>

          <p> SIC OMNES AMOR VNVS HABET ‘sic’ id est dum paulatim suis invicem subveniunt, omnes in
            bellum coacti sunt. Sic Sallustius.</p>
        </div2>

        
<div2 n="283"><head>[schol. 283]</head>

          <p> DIRIPVERE ARAS deiecerunt, dissipaverunt.</p>
        </div2>

        
<div2 n="284"><head>[schol. 284]</head>

          <p> FERREVS IMBER permansit in translatione, quia dixerat ‘tempestas telorum’. </p>
        </div2>

        
<div2 n="285"><head>[schol. 285]</head>

          <p> FERVNT auferunt: nam aphaeresis est, ut ‘temnere’ pro ‘contemnere’.</p>
        </div2>

        
<div2 n="286"><head>[schol. 286]</head>

          <p> PVLSATOS DIVOS violatos, laesos fractis foederibus.</p>
        </div2>

        
<div2 n="287"><head>[schol. 287]</head>

          <p> INFRENANT ALII CVRRVS id est equos, sic alibi «neque audit currus habenas».</p>
        </div2>

        
<div2 n="288"><head>[schol. 288]</head>

          <p> SVBICIVNT IN EQVOS super equos iaciunt; sed proprie non est locutus, magisque
            contrarie: nam ‘subicere’ est subter aliquid iacere.</p>
        </div2>

        
<div2 n="289"><head>[schol. 289]</head>

          <p> REGISQVE INSIGNE GERENTEM id est diadema habentem.</p>
        </div2>

        
<div2 n="290"><head>[schol. 290]</head>

          <p> AVIDVS CONFVNDERE FOEDVS legitur et ‘avidum’; sed melius ‘avidus’, quia Messapus Turno
            favebat, qui erat inpar ad singulare certamen.</p>
        </div2>

        
<div2 n="295"><head>[schol. 295]</head>

          <p> ALTVS EQVO equi magnitudinem latenter ostendit.</p>
        </div2>

        
<div2 n="296"><head>[schol. 296]</head>

          <p> HOC HABET id est letali percussus est vulnere. Terentius «certe captus est, habet».
            Sane sarcasmos est de loci qualitate inventus: nam quia super aras cecidit, ait ‘haec
            melior magnis data victima divis’.</p>
        </div2>

        
<div2 n="298"><head>[schol. 298]</head>

          <p> TORREM erit nominativus ‘hic torris’, et ita nunc dicimus: nam illud Ennii et Pacuvii
            penitus de usu recessit, ut ‘hic torrus, huius torri’ dicamus.</p>
        </div2>

        
<div2 n="301"><head>[schol. 301]</head>

          <p> NIDOREM putorem.</p>
        </div2>

        
<div2 n="309"><head>[schol. 309]</head>

          <p> FERREVS SOMNVS Homerus <foreign xml:lang="grc">χάλκεος ὕπνος</foreign>.</p>
        </div2>

        
<div2 n="312"><head>[schol. 312]</head>

          <p> NVDATO CAPITE scilicet ut possit agnosci. Sane quaeritur, quemadmodum ‘nudato’
            dixerit, cum supra eum nusquam tecto induxerit capite: nam ‘nudatum’ est quicquid fuit
            ante coopertum, ‘nudum’ vero dicitur quod tectum ante non fuerat. Ergo aut ‘nudato’ pro
            ‘nudo’ accipiamus, ut sit pro nomine participium: aut dicamus tectum eum habuisse caput,
            cum descendit ad campum: nam legimus «sidereo flagrans clipeo et caelestibus armis».
            SVOS CLAMORE VOCABAT utrumque exercitum iam suum vocabat, ut talis fuerit eius clamor
            ‘cur in vos invicem ruitis mei’?</p>
        </div2>

        
<div2 n="313"><head>[schol. 313]</head>

          <p> REPENS aut subito, ut sit adverbium, id est repente, ut «sole recens orto»: aut
            ‘repens discordia’ pro repentina.</p>
        </div2>

        
<div2 n="316"><head>[schol. 316]</head>

          <p> FAXO faciam.</p>
        </div2>

        
<div2 n="320"><head>[schol. 320]</head>

          <p> INCERTVM QVA PVLSA MANV hoc loco adhuc quidem quasi dubitat; tamen intellegimus a
            Iuturna inmissum quendam, qui vulneraret Aenean: quod autem paulo post Iuno dictura est
            de Iuturna, «non ut tela tamen, non ut contenderet arcum», minime est mirandum: nam
            scimus unicuique inputari quod alter in eius fecerit gratiam, sicut est «et potes in
            totidem classem convertere nymphas». Aenean autem ab homine vulneratum indicat Iuppiter,
            paulo post dicens «mortalin decuit violari vulnere divum».</p>
        </div2>

        
<div2 n="327"><head>[schol. 327]</head>

          <p> MOLITVR regit. Et est acyrologia: nam proprie ‘molitur’ est parat.</p>
        </div2>

        
<div2 n="331"><head>[schol. 331]</head>

          <p> HEBRI fluvii Thraciae.</p>
        </div2>

        
<div2 n="332"><head>[schol. 332]</head>

          <p> SANGVINEVS MAVORS gaudens sanguine, <foreign xml:lang="grc">αἱμοχαρής</foreign>.
            INCREPAT sonat, alibi arguit, ut «increpat ultro cunctantes socios».</p>
        </div2>

        
<div2 n="334"><head>[schol. 334]</head>

          <p> VLTIMA hoc est tota: si enim gemit ultima, omnis sine dubio.</p>
        </div2>

        
<div2 n="338"><head>[schol. 338]</head>

          <p> MISERABILE CAESIS h. i. miserabiliter: nomen pro adverbio.</p>
        </div2>

        
<div2 n="343"><head>[schol. 343]</head>

          <p> IPSE NVTRIERAT solent enim plerumque filios aliis dare nutriendos parentes.</p>
        </div2>

        
<div2 n="350"><head>[schol. 350]</head>

          <p> AVSVS PELIDAE PRETIVM SIBI POSCERE CVRRVS difficilis hypallage: nam hoc vult dicere:
            qui, ut Achillis equos posset accipere, ire ausus est ad castra Graecorum. Ordo enim non
            procedit: qui, ut iret, ausus est petere.</p>
        </div2>

        
<div2 n="352"><head>[schol. 352]</head>

          <p> ADFECIT PRETIO modo poena: nam pretium <foreign xml:lang="grc">τῶν μέσων</foreign>
            est: Terentius «ergo pretium ob stultitiam fero». NEC EQVIS ASPIRAT ACHILLIS ‘adspirat’
            apud maiores accedit significat: Cicero «numquam adspiravit ad curiam». Sed hic figurate
            dixit ‘adspirat equis’ pro ‘ad equos’, id est occisus est nec ad equos Achillis
            accessit. Melius tamen est ut de Diomede intellegamus, ut sit sensus: Diomedes occidit
            Dolonem, qui equos Achillis ausus est petere, quos nec ille qui eum vicit, poposcit.</p>
        </div2>

        
<div2 n="357"><head>[schol. 357]</head>

          <p> DEXTRAE MVCRONEM EXTORQVET quasi prooeconomia est ut non eum suo interimat gladio, ne
            agnoscat quod Metisci est, et iam nunc suum requirat: quo facto perire poterat sequens
            fracti gladii oeconomia.</p>
        </div2>

        
<div2 n="359"><head>[schol. 359]</head>

          <p> EN AGROS quos victore Aenea te accipere posse credebas: inde enim sarcasmos factus
            est. Nam consuetudo erat ut victores imperatores agros militibus suis darent, ut in
            historiis legimus, item in Lucano «an melius fient piratae, magne, coloni».</p>
        </div2>

        
<div2 n="364"><head>[schol. 364]</head>

          <p> STERNACIS EQVI ferocis, qui facile sternit sedentem.</p>
        </div2>

        
<div2 n="365"><head>[schol. 365]</head>

          <p> EDONI BOREAE Thracii. Nam Edon mons est Thraciae. Sane sciendum hoc loco errasse
            Donatum, qui dicit ’Edonii’ legendum, ut ‘do’ brevis sit, secundum Lucanum, qui dicit
            «Edonis Ogygio decurrit plena Lyaeo»: namque certum est systolen fecisse Lucanum: unde
            ‘Edoni’ legendum est, ut sit ‘hic Edonus, huius Edoni’. Statius et Vergilium et artem
            secutus ait «tristius Edonas hyemes Hebrumque nivalem», non ‘Edonias’.</p>
        </div2>

        
<div2 n="366"><head>[schol. 366]</head>

          <p> AEGAEO mari scilicet, sicut sequentia indicant ‘sequiturque ad litora fluctus’: nam
            male ait Donatus montem esse, unde flat Boreas, cum certum sit eum de Hyperboreis
            montibus flare.</p>
        </div2>

        
<div2 n="371"><head>[schol. 371]</head>

          <p> INSTANTEM PHEGEVS aut sibi, aut omnibus.</p>
        </div2>

        
<div2 n="372"><head>[schol. 372]</head>

          <p> AD CVRRVM pro ‘currui se obiecit’.</p>
        </div2>

        
<div2 n="373"><head>[schol. 373]</head>

          <p> CITATORVM aphaeresis pro ‘concitatorum’.</p>
        </div2>

        
<div2 n="375"><head>[schol. 375]</head>

          <p> BILICEM LORICAM ‘li’ longa est et accentum habet, sicut ‘bifilum’ ‘fi’ producitur,
            quia et ‘fila’ et ‘licia’ dicimus.</p>
        </div2>

        
<div2 n="376"><head>[schol. 376]</head>

          <p> DEGVSTAT VVLNERE CORPVS id est leviter tangit: unde econtra de alto vulnere ait
            «virgineumque alte bibit acta cruorem».</p>
        </div2>

        
<div2 n="379"><head>[schol. 379]</head>

          <p> PROCVRSV impetu. Et est una pars orationis ‘procursus’.</p>
        </div2>

        
<div2 n="387"><head>[schol. 387]</head>

          <p> SAEVIT scilicet, quia non potest in bella procedere.</p>
        </div2>

        
<div2 n="389"><head>[schol. 389]</head>

          <p> ENSE SECENT LATO VVLNVS animum viri fortis expressit.</p>
        </div2>

        
<div2 n="391"><head>[schol. 391]</head>

          <p> IAPIX aptum nomen medico: nam <foreign xml:lang="grc">ἰᾶσθαι</foreign> dicunt
            ‘curare’.</p>
        </div2>

        
<div2 n="394"><head>[schol. 394]</head>

          <p> AVGVRIVM CITHARAMQVE DABAT vera lectio est ‘dabat’: nam non dedit. Sane per citharam
            scientiam indicat harmoniae.</p>
        </div2>

        
<div2 n="395"><head>[schol. 395]</head>

          <p> VT DEPOSITI desperati: nam consuetudo erat ut desperati ante ianuas suas
            collocarentur, vel ut extremum spiritum redderent terrae, vel ut possent a transeuntibus
            forte curari, qui aliquando simili laboraverant morbo: Cicero «aegram et prope depositam
            reipublicae partem».</p>
        </div2>

        
<div2 n="396"><head>[schol. 396]</head>

          <p> POTESTATES HERBARVM vim, possibilitatem. Nam in herbarum cura nulla ratio est: unde
            etiam ait ‘mutas artes’: licet alii mutam artem tactum venae velint, alii ‘mutas artes’
            musicae comparatione. VSVMQVE MEDENDI <foreign xml:lang="grc">ἐμπειρικήν</foreign>
            scientiae, hoc est medicinam, in usu, non in ratione constantem.</p>
        </div2>

        
<div2 n="397"><head>[schol. 397]</head>

          <p> INGLORIVS comparatione sagittarum, harmoniae, divinitatis.</p>
        </div2>

        
<div2 n="401"><head>[schol. 401]</head>

          <p> PAEONIVM IN MOREM medicinalem, a Paeone: nam Doricae linguae est ‘Paean’, naturale est
            ‘Paeon’. </p>
        </div2>

        
<div2 n="405"><head>[schol. 405]</head>

          <p> NVLLA VIAM FORTVNA REGIT nullus eventus rationem praestat. NIHIL AVCTOR APOLLO
            medicinae inventor: nam Aesculapius praeest medicinae, quam Apollo invenit, qui in
            Ovidio de se ait «inventum medicina meum est».</p>
        </div2>

        
<div2 n="407"><head>[schol. 407]</head>

          <p> PROPIVSQVE MALVM ex fuga scilicet Troianorum.</p>
        </div2>

        
<div2 n="408"><head>[schol. 408]</head>

          <p> STARE V. plenum esse.</p>
        </div2>

        
<div2 n="411"><head>[schol. 411]</head>

          <p> INDIGNO DOLORE qui fuerat natus ex vulnere indigne inlato, scilicet per insidias.</p>
        </div2>

        
<div2 n="412"><head>[schol. 412]</head>

          <p> DICTAMNVM haec herba licet ubique nascatur, melior in Creta est.</p>
        </div2>

        
<div2 n="413"><head>[schol. 413]</head>

          <p> PVBERIBVS CAVLEM FOLIIS hoc est adultis: sic in quarto «pubentes herbae». Et est
            reciproca inter herbas et homines translatio: nam et pubertatem herbarum et florem
            iuventutis vocamus.</p>
        </div2>

        
<div2 n="416"><head>[schol. 416]</head>

          <p> FACIEM CIRCVMDATA a parte totum corpus accipimus.</p>
        </div2>

        
<div2 n="417"><head>[schol. 417]</head>

          <p> FVSVM AMNEM pro ‘aquam’, a toto partem: sic supra «fontemque ignemque ferebant».</p>
        </div2>

        
<div2 n="419"><head>[schol. 419]</head>

          <p> AMBROSIAE SVCOS ambrosia est cibus deorum: nam nectar potant. PANACEAM genus herbae.
            Sciendum tamen Lucretium panaceam ubique salem dicere. Vnde possumus et hoc loco salem
            intellegere; nam omnem pellit dolorem. Sed melius herbam, quia ait ‘odoriferam’.</p>
        </div2>

        
<div2 n="422"><head>[schol. 422]</head>

          <p> QVIPPE DOLOR quasi dolor, cuius natura haec est, ut adhibito remedio statim recedat.
            Nam dolor consequens res est, non principalis: unde sublata causa etiam ipse statim
            recedit. Hinc ait ‘quippe’, nam infusa aqua inhaerens laxare coeperat telum, quod antea
            inferebat dolorem.</p>
        </div2>

        
<div2 n="424"><head>[schol. 424]</head>

          <p> IN PRISTINA in usum priorem.</p>
        </div2>

        
<div2 n="429"><head>[schol. 429]</head>

          <p> MAIOR AGIT DEVS Apollo inventor.</p>
        </div2>

        
<div2 n="435"><head>[schol. 435]</head>

          <p> VERVMQVE LABOREM quem per me ipse suscipio, non qui ex aliorum virtute imperatoribus
            adscribi consuevit.</p>
        </div2>

        
<div2 n="436"><head>[schol. 436]</head>

          <p> FORTVNAM EX ALIIS subaudimus ‘opta’: nec enim fortuna discitur. Et est zeugma non
            integrum.</p>
        </div2>

        
<div2 n="437"><head>[schol. 437]</head>

          <p> INTER PRAEMIA ad praemia: Cicero «dico te priore nocte venisse inter falcarios», id
            est ad falcarios.</p>
        </div2>

        
<div2 n="438"><head>[schol. 438]</head>

          <p> MATVRA ADOLEVERIT adulescendo matura esse coeperit.</p>
        </div2>

        
<div2 n="443"><head>[schol. 443]</head>

          <p> ANTHEVSQVE MNESTHEVSQVE servavit <foreign xml:lang="grc">τὸ πρέπον</foreign>; necesse
            enim erat ut, vulnerato duce, multi cum eo in castra remearent.</p>
        </div2>

        
<div2 n="445"><head>[schol. 445]</head>

          <p> MISCETVR modo ‘confunditur’: alibi ‘perturbatur’, ut «miscet agens telis nemora inter
            frondea turbam».</p>
        </div2>

        
<div2 n="446"><head>[schol. 446]</head>

          <p> AGGERE TVRNVS eminentia; de via autem aggerem non possumus dicere, nisi si viae
            aggerem dicere voluerimus, id est viae coacervationem, quam historici viam militarem
            dicunt, ut «qualis saepe viae deprensus in aggere serpens».</p>
        </div2>

        
<div2 n="450"><head>[schol. 450]</head>

          <p> ATRVM RAPIT AGMEN pulveris nube coopertum.</p>
        </div2>

        
<div2 n="451"><head>[schol. 451]</head>

          <p> ABRVPTO SIDERE magna tempestate: ut «sorbet in abruptum fluctus», item «scit triste
            Minervae sidus».</p>
        </div2>

        
<div2 n="452"><head>[schol. 452]</head>

          <p> IT MARE PER MEDIVM MISERIS H. P. L. H. C. A. Statius planius de hoc sensu «deflent sua
            damna coloni et tamen oppressos miserantur in aequore nautas».</p>
        </div2>

        
<div2 n="454"><head>[schol. 454]</head>

          <p> RVET eruet et evertet. Aliter dictum est «ruit alto a culmine Troia».</p>
        </div2>

        
<div2 n="456"><head>[schol. 456]</head>

          <p> TALIS taliter, simili modo: sic paulo post «similis medios Iuturna per hostes».
            RHOETEIVS Troianus, a promunturio Troiae.</p>
        </div2>

        
<div2 n="457"><head>[schol. 457]</head>

          <p> CVNEIS SE QVISQVE COACTIS AGGLOMERANT densentur, ut cuneatim dimicent, scilicet in
            cuneorum modum compositi.</p>
        </div2>

        
<div2 n="462"><head>[schol. 462]</head>

          <p> TOLLITVR IN CAELVM CLAMOR occiso eo, qui auctor disrumpendi foederis fuerat, exortus
            est clamor, et statim secuta fuga Rutulorum, ut ‘versique vicissim pulverulenta fuga
            Rutuli dant terga per agros’.</p>
        </div2>

        
<div2 n="465"><head>[schol. 465]</head>

          <p> NEC TELA FERENTES INSEQVITVR id est nec fugientes, nec contra stantes dignatur
            occidere. Et magna Aeneae ostenditur pietas, qui nec vulneratus irascitur, ut velit
            contra legem foederis in bellum moveri.</p>
        </div2>

        
<div2 n="468"><head>[schol. 468]</head>

          <p> VIRAGO virago dicitur mulier, quae virile implet officium.</p>
        </div2>

        
<div2 n="474"><head>[schol. 474]</head>

          <p> PERVOLAT per magnas aedes volat: nam more suo verbo dedit detractam nomini
            praepositionem.</p>
        </div2>

        
<div2 n="476"><head>[schol. 476]</head>

          <p> VACVIS magnis, ut «vacua atria lustrat saucius».</p>
        </div2>

        
<div2 n="480"><head>[schol. 480]</head>

          <p> NEC CONFERRE MANVM cum Aenea: nam alios persequitur. AVIA ab ea scilicet parte, qua
            veniebat Aeneas.</p>
        </div2>

        
<div2 n="481"><head>[schol. 481]</head>

          <p> TORTOS ORBES obliquas et inplicitas vias.</p>
        </div2>

        
<div2 n="482"><head>[schol. 482]</head>

          <p> VESTIGATQVE VIRVM inquirit: translatio a canibus. DISIECTA PER AGMINA dissipata
            adventu Aeneae.</p>
        </div2>

        
<div2 n="486"><head>[schol. 486]</head>

          <p> HEV QVID AGAT omne adverbium verbo cohaeret: unde ‘heu et ‘attat’ et similia, quia
            verbo cohaerere non possunt, separata fecerunt aliam partem orationis, scilicet
            interiectionem, quam sola Latinitas possidet.</p>
        </div2>

        
<div2 n="488"><head>[schol. 488]</head>

          <p> HVIC pro ‘in hunc’. Et est ordo ‘huic dirigit’.</p>
        </div2>

        
<div2 n="491"><head>[schol. 491]</head>

          <p> COLLEGIT IN ARMA ita se texit, ut nulla parte posset feriri.</p>
        </div2>

        
<div2 n="492"><head>[schol. 492]</head>

          <p> APICEM TAMEN INCITA SVMMVM galeae eminentiam, quam Graeci conum vocant, in qua eminent
            cristae.</p>
        </div2>

        
<div2 n="496"><head>[schol. 496]</head>

          <p> MVLTA IOVEM ET LAESI TESTATVS FOEDERIS ARAS licet haberet iustam causam iracundiae,
            quod et fugiebat Turnus, et ipse adpetebatur insidiis, non tamen ante prorupit in
            bellum, quam Iovis fidem et laesa foedera testaretur.</p>
        </div2>

        
<div2 n="498"><head>[schol. 498]</head>

          <p> NVLLO DISCRIMINE CAEDEM SVSCITAT indiscrete obtruncat universos, quibus ante pari
            pepercerat modo.</p>
        </div2>

        
<div2 n="499"><head>[schol. 499]</head>

          <p> IRARVM HABENAS potestatem, facultatem, ut «et premere et laxas sciret dare iussus
            habenas». Et hic moderate locutus est: nam Ennius «effundit irarum quadrigas» dixit.</p>
        </div2>

        
<div2 n="500"><head>[schol. 500]</head>

          <p> QVIS MIHI NVNC TOT ACERBA DEVS ac si diceret: nec musa nec Apollo sufficiunt. Statius
            «maior ab Aoniis sumenda dementia lucis: mecum omnes audete deae».</p>
        </div2>

        
<div2 n="502"><head>[schol. 502]</head>

          <p> INQVE VICEM in vicem: nam ‘que’ vacat.</p>
        </div2>

        
<div2 n="503"><head>[schol. 503]</head>

          <p> TANTON PLACVIT CONCVRRERE M. I. apostropha ad Iovem. Sane ‘tanton’ ‘ton’
            circumflectitur: nam cum per apostrophum apocopen verba patiuntur, is qui in integra
            parte fuerat, perseverat accentus.</p>
        </div2>

        
<div2 n="505"><head>[schol. 505]</head>

          <p> RVENTES TEVCROS quos insequebatur Sucro.</p>
        </div2>

        
<div2 n="507"><head>[schol. 507]</head>

          <p> CRVDVM ENSEM modo ‘durum’, alias ‘crudelem’.</p>
        </div2>

        
<div2 n="508"><head>[schol. 508]</head>

          <p> ET CRATES PECTORIS Donatus superfluam vult esse coniunctionem ut ‘et’, ut sit
            epexegesis: adigit ensem per costas, id est pectoris crates, ubi celerius fata
            complentur. Et hoc est, quod ait supra ‘haud multa moratus’.</p>
        </div2>

        
<div2 n="509"><head>[schol. 509]</head>

          <p> AMYCVM FRATREMQVE DIOREM hi duo duces sunt etiam supra memorati, ut «nunc Amyci casum
            gemit», item «et nunc tertia palma Diores»: unde ad terrorem populi eorum capita
            religantur in curru.</p>
        </div2>

        
<div2 n="511"><head>[schol. 511]</head>

          <p> CVRRV autem aut septimus est, aut dativus antiquus, secundum regulam, ne sit maior a
            nominativo plurali.</p>
        </div2>

        
<div2 n="514"><head>[schol. 514]</head>

          <p> MAESTVM ONITEN naturaliter tristem, severum, <foreign xml:lang="grc">
              ἀγέλαστον</foreign>. Mittit autem socium supra memoratis. Sane ‘Onyten’ Donatus dicit
            aut gentile esse, aut patronymicon, ut nomen eius proprium sit ‘Echionius’. Sed hoc non
            procedit, quia neque patronymicon in ‘tes’ exit, nec ‘Onytes’ a qua gente veniat, usquam
            lectum est. Proprium ergo est, et sequens versus erit ‘nomen Echionium’, id est Thebana
            gloria, per periphrasin: nam Echionii sunt Thebani a rege Echione: unde male quidam
            legunt ‘nomine Chionium’.</p>
        </div2>

        
<div2 n="515"><head>[schol. 515]</head>

          <p> MATRISQVE GENVS PERIDIAE periphrasis est, hoc est filium Peridiae.</p>
        </div2>

        
<div2 n="516"><head>[schol. 516]</head>

          <p> lycia missos et apollinis agris vacat ‘et’: nam per epexegesin Lyciam arva Apollinis
            dixit, ut «nunc Lyciae sortes?».</p>
        </div2>

        
<div2 n="517"><head>[schol. 517]</head>

          <p> EXOSVM NEQVIQVAM BELLA sic supra «iniecere manum parcae»: nam per transitum ostendit,
            urguentibus fatis eum ad bella deductum, quae nequiquam semper vitare cupiebat. Hunc
            autem Menoeten oriundo Arcada fuisse intellegimus, sed habitasse circa Argos: nam Lerna
            palus est Argivorum, in qua eum dicit solitum fuisse piscari: nam hoc significat
            ‘piscosae cui circum flumina Lernae ars fuerat’.</p>
        </div2>

        
<div2 n="519"><head>[schol. 519]</head>

          <p> PAVPERQVE DOMVS ‘hic’ et ‘haec pauper’ dicimus: nam ‘paupera’ usurpatum est. sic
            Plautus «paupera est haec mulier». Sed hoc hodie non utimur. Ea enim nomina, quae
            ablativo singulari in ‘e’ exeunt, si feminina ex se faciunt; neque enim heteroclita,
            alterius declinationis esse possunt: ut puta, quia ‘ab hoc hospite’ facit, ‘hic’ et
            ‘haec hospes’ dicamus necesse est: Lucanus «hospes in externis audivit curia tectis»:
            ‘ab hoc leone’ ‘hic’ et ‘haec leo’; ‘ab hoc latrone’ ‘hic’ et ‘haec latro’; ‘ab hoc
            fullone’ ‘hic’ et ‘haec fullo’; ‘ab hoc nepote’ ‘hic’ et ‘haec nepos’: nam ut ‘neptis’
            dicamus propter successionis discretionem admissum est. Sciendum tamen ‘hospita’
            ‘paupera’ ‘leaena’ ‘lea’ usurpata a poetis.</p>
        </div2>

        
<div2 n="520"><head>[schol. 520]</head>

          <p> POTENTVM MVNERA obsequia, quae pauperes divitibus loco munerum solvunt.</p>
        </div2>

        
<div2 n="522"><head>[schol. 522]</head>

          <p> ARENTEM IN SILVAM pro ‘aridam’.</p>
        </div2>

        
<div2 n="524"><head>[schol. 524]</head>

          <p> DANT SONITVM SPVMOSI AMNES bellum semper incendio et fluminibus comparat: sic in
            secundo «in segetem veluti cum flamma furentibus austris incidit aut rapidus montano
            gurgite torrens».</p>
        </div2>

        
<div2 n="527"><head>[schol. 527]</head>

          <p> NESCIA VINCI PECTORA Horatius «Pelidae stomachum cedere nescii».</p>
        </div2>

        
<div2 n="529"><head>[schol. 529]</head>

          <p> MVRRANVM HIC ATAVOS ET AVORVM ANTIQVA SONANTEM NOMINA hoc est cuius maiores omnes
            Murrani sunt dicti et reges fuerunt, ut ‘per regesque actum genus omne Latinos’. Scimus
            enim solere plerumque fieri ut primi regis reliqui nomen etiam possideant, ut apud
            Romanos Augusti vocantur, apud Albanos Silvii, apud Persas Arsacidae, apud Aegyptios
            Ptolomaei, apud Athenienses Cecropidae. Vnde superfluum est quod ait Donatus, debere nos
            accipere interemptum esse Murranum, dum avos et atavos Turni commemorat et effert
            laudibus maximis.</p>
        </div2>

        
<div2 n="530"><head>[schol. 530]</head>

          <p> PER REGESQVE ACTVM GENVS OMNE LATINOS Horatius «et nepotum per memores genus omne
            fastos» de Lamo.</p>
        </div2>

        
<div2 n="534"><head>[schol. 534]</head>

          <p> NEC DOMINI MEMORVM PROCVLCAT EQVORVM domini inmemorum.</p>
        </div2>

        
<div2 n="538"><head>[schol. 538]</head>

          <p> DEXTERA NEC TVA TE GRAIVM FORTISSIME CRETHEV ERIPVIT TVRNO NEC DI TEXERE CVPENCVM ita
            Aenean comparat Turno, ut eum superiorem esse significet: nam quem Turnus interimit,
            fortitudo sua liberare non potuit; ei vero quem occidit Aeneas, ne sua quidem numina
            prodesse potuerunt. Sane sciendum cupencum Sabinorum lingua sacerdotem vocari.</p>
        </div2>

        
<div2 n="543"><head>[schol. 543]</head>

          <p> LATE TERRAM CONSTERNERE aliud ex alio ostenditur: nam per hoc corporis exprimitur
            magnitudo, ut «stabant tercentum nitidi in praesepibus altis».</p>
        </div2>

        
<div2 n="545"><head>[schol. 545]</head>

          <p> EVERSOR ACHILLES separat Achillem a Graecis, ut «reliquias Danaum atque inmitis
            Achilli».</p>
        </div2>

        
<div2 n="546"><head>[schol. 546]</head>

          <p> MORTIS METAE id est mors, quae meta est et finis: nam metam et fines vitae dicimus,
            non mortis. Sciendum tamen, ita hoc de Homero esse translatum, qui ait <foreign xml:lang="grc">
              τέλος θανάτοιο</foreign>, hoc est finis mortis: nam in ipsa morte finis
            est.</p>
        </div2>

        
<div2 n="547"><head>[schol. 547]</head>

          <p> LYRNESI DOMVS ALTA Lyrnesos civitas est Phrygiae, unde fuit Briseis. Et per transitum
            docet, neminem posse statuta vitare.</p>
        </div2>

        
<div2 n="548"><head>[schol. 548]</head>

          <p> CONVERSAE ACIES in bellum coactae.</p>
        </div2>

        
<div2 n="552"><head>[schol. 552]</head>

          <p> PRO SE QVISQVE VIRI pro qualitate virium suarum: sic in quinto «pro se quisque viri et
            depromunt tela pharetris». SVMMA NITVNTVR OPVM VI hemistichium Ennianum.</p>
        </div2>

        
<div2 n="554"><head>[schol. 554]</head>

          <p> MENTEM AENEAE GENETRIX PVLCHERRIMA MISIT consilium, ut «qua facere id possis nostram
            nunc accipe mentem». et PVLCHERRIMA perpetuum est epitheton, nec ad negotium pertinens.
            Sane bona usus est oeconomia, ut diceret instinctu numinis profectum esse Aenean ad
            civitatis excidium: nam incongruum fuerat, occupatum bello per se tale cepisse
            consilium.</p>
        </div2>

        
<div2 n="555"><head>[schol. 555]</head>

          <p> VRBIQVE ADVERTERET AGMEN contra urbem.</p>
        </div2>

        
<div2 n="558"><head>[schol. 558]</head>

          <p> ACIES CIRCVMTVLIT oculorum scilicet. Et bona occasione.</p>
        </div2>

        
<div2 n="559"><head>[schol. 559]</head>

          <p> INMVNEM TANTI BELLI sine officio dimicandi. Nam inmunis est qui nihil praestat, quasi
            sine muniis. INPVNE QVIETAM quae specialiter debuit poenas luere propter foedus
            abruptum.</p>
        </div2>

        
<div2 n="560"><head>[schol. 560]</head>

          <p> PVGNAE ACCENDIT MAIORIS IMAGO subaudis ‘eum’.</p>
        </div2>

        
<div2 n="563"><head>[schol. 563]</head>

          <p> NEC SCVTA AVT SPICVLA DENSI DEPONVNT ex eo quod non est factum, quid fieri soleat
            indicavit, ut supra «defigunt telluri hastas et scuta reclinant».</p>
        </div2>

        
<div2 n="565"><head>[schol. 565]</head>

          <p> ESTO sit. IVPPITER HAC STAT pro nobis religio est, quam laeserunt Rutuli ruptis
            foederibus. Novimus autem interfuisse foederi et deos alios, et Iovis imaginem sceptri
            praesentia redditam.</p>
        </div2>

        
<div2 n="566"><head>[schol. 566]</head>

          <p> NEV QVIS OB INCEPTVM SVBITVM MIHI SEGNIOR ITO tertia persona est ‹‘ito’, id
              est› eat. Et hortatur eos, ut ita in bellum eant, quasi res fuerit ante
            disposita. Nam hoc dicit: repentinum imperium nullam vobis adferat moram: unde est paulo
            post «scalae inproviso subitusque apparuit ignis».</p>
        </div2>

        
<div2 n="567"><head>[schol. 567]</head>

          <p> CAVSAM BELLI quia illic erat Lavinia.</p>
        </div2>

        
<div2 n="572"><head>[schol. 572]</head>

          <p> HOC CAPVT O CIVES ut «o Latio caput horum et causa malorum», id est principium.</p>
        </div2>

        
<div2 n="573"><head>[schol. 573]</head>

          <p> FOEDVSQVE REPOSCITE FLAMMIS gravitate sermonum declamationi pondus inposuit. Nam hoc
            dicit: flammas foederis urbis innovemus incendio: nam ‘reposcite’ est revocate,
            innovate.</p>
        </div2>

        
<div2 n="577"><head>[schol. 577]</head>

          <p> DISCVRRVNT ALII AD PORTAS PRIMOSQVE TRVCIDANT subaudis ‘inproviso’: et haec simul
            pronuntianda sunt, ut simul facta videantur, quo vehemens vis bellica possit
            agnosci.</p>
        </div2>

        
<div2 n="579"><head>[schol. 579]</head>

          <p> INTER PRIMOS inter duces, inter principes.</p>
        </div2>

        
<div2 n="582"><head>[schol. 582]</head>

          <p> HAEC ALTERA FOEDERA RVMPI bis rumpi foedera, bis hostes Italos fieri, bis se in
            proelia saeva conpelli: nam varie eandem rem iterat. Bis autem foedera facta sunt, semel
            per Ilioneum, et paulo ante propter singulare certamen.</p>
        </div2>

        
<div2 n="584"><head>[schol. 584]</head>

          <p> RESERARE IVBENT id est volunt, ut «iubeo Chremetem».</p>
        </div2>

        
<div2 n="585"><head>[schol. 585]</head>

          <p> TRAHVNT MOENIA REGEM trahere volunt: nam motus animi est, non factum. ‘Trahunt’ autem
            scilicet ut possit inminens videre discrimen. Donatus dicit ‘trahunt in moenia’ pro
            ‘dilacerant in moenibus rumoribus suis’.</p>
        </div2>

        
<div2 n="587"><head>[schol. 587]</head>

          <p> INCLVSAS VT CVM LATEBROSO IN PVMICE PASTOR paene omnia comparationis istius verba ad
            supra dictum pertinent bellum: nam ita apes inclusae sunt, ut homines qui obsidentur:
            ita civitatem timentium latebras dicimus, sicut apum sunt alvearia: item pastor est et
            re vera pastor et ductor exercitus, ut <foreign xml:lang="grc">ποιμένα λαοῦ</foreign>.
            'In Pumice' autem iste masculino posuit, et hunc sequimur. Licet Catullus dixerit
            feminino.</p>
        </div2>

        
<div2 n="588"><head>[schol. 588]</head>

          <p> FVMO AMARO quod elicit lacrimas.</p>
        </div2>

        
<div2 n="589"><head>[schol. 589]</head>

          <p> TREPIDAE RERVM nescientes quid agant, ignarae auxilii.</p>
        </div2>

        
<div2 n="591"><head>[schol. 591]</head>

          <p> ATER ODOR nove: nam in odore quis color est? Sed hoc dicit: odor atrae rei, fumi
            scilicet ‘ater odor’, id est pessimus, ut ‘fumoque implevit amaro’.</p>
        </div2>

        
<div2 n="593"><head>[schol. 593]</head>

          <p> ETIAM FORTVNA casus: nam omnis casus in potestate Fortunae est.</p>
        </div2>

        
<div2 n="595"><head>[schol. 595]</head>

          <p> TECTIS VENIENTEM PROSPICIT HOSTEM aut e tectis prospicit: aut contra tecta
            venientem.</p>
        </div2>

        
<div2 n="596"><head>[schol. 596]</head>

          <p> INCESSI MVROS invadi.</p>
        </div2>

        
<div2 n="599"><head>[schol. 599]</head>

          <p> MENTEM TVRBATA ut «oculos suffusa».</p>
        </div2>

        
<div2 n="603"><head>[schol. 603]</head>

          <p> ET NODVM INFORMIS LETI alii dicunt, quod inedia se interemerit. Sane sciendum quia
            cautum fuerat in pontificalibus libris, ut, qui laqueo vitam finisset, insepultus
            abiceretur: unde bene ait ‘informis leti’, quasi mortis infamissimae.</p>
        </div2>

        
<div2 n="605"><head>[schol. 605]</head>

          <p> FLAVOS LAVINIA CRINES antiqua lectio ‘floros’ habuit, id est florulentos, pulchros: et
            est sermo Ennianus.</p>
        </div2>

        
<div2 n="606"><head>[schol. 606]</head>

          <p> ET ROSEAS LANIATA GENAS moris fuit ut ante rogos humanus sanguis effunderetur, vel
            captivorum vel gladiatorum: quorum si forte copia non fuisset, laniantes genas suum
            effundebant cruorem, ut rogis illa imago restitueretur. Tamen sciendum, cautum lege
            duodecim tabularum, ne mulieres carperent faciem, his verbis «mulier faciem ne
            carpito».</p>
        </div2>

        
<div2 n="608"><head>[schol. 608]</head>

          <p> HINC TOTAM de domo regia. INFELIX FAMA rerum infelicium nuntia.</p>
        </div2>

        
<div2 n="609"><head>[schol. 609]</head>

          <p> DEMITTVNT MENTES desperant, sicut e contra sperantes aliquid ‘erigunt mentes’.</p>
        </div2>

        
<div2 n="610"><head>[schol. 610]</head>

          <p> CONIVGIS ATTONITVS FATIS VRBISQVE RVINA et privatis et publicis luctibus.</p>
        </div2>

        
<div2 n="611"><head>[schol. 611]</head>

          <p> INMVNDO PVLVERE bene ‘inmundo’ addidit: sic in georgicis monitionibus «et cinerem
            inmundum iactare per agros», quia etiam pulvis ille quo utuntur puellae, cinis vocatur,
            unde etiam ciniflones dicti sunt: Horatius «custodes, lectica, ciniflones,
            parasitae».</p>
        </div2>

        
<div2 n="614"><head>[schol. 614]</head>

          <p> BELLATOR epitheton peracti temporis.</p>
        </div2>

        
<div2 n="616"><head>[schol. 616]</head>

          <p> MINVS SVCCESSV LAETVS EQVORVM infirmitas animi ex equorum etiam tarditate
            veniebat.</p>
        </div2>

        
<div2 n="617"><head>[schol. 617]</head>

          <p> ATTVLIT HVNC ILLI CAECIS TERRORIBVS AVRA naturale enim est, ut a qua parte ventus
            flat, inde audiatur clamor.</p>
        </div2>

        
<div2 n="618"><head>[schol. 618]</head>

          <p> COMMIXTVM CLAMOREM ex inpugnatione, et morte reginae. ARRECTAS AVRES ad audiendum
            sollicitas: Terentius «arrige aures Pamphile».</p>
        </div2>

        
<div2 n="622"><head>[schol. 622]</head>

          <p> AMENS consilii egens, nescius rei gerendae.</p>
        </div2>

        
<div2 n="625"><head>[schol. 625]</head>

          <p> OCCVRRIT DICTIS orationi eius verbis obviam venit.</p>
        </div2>

        
<div2 n="626"><head>[schol. 626]</head>

          <p> PRIMA VICTORIA id est primum.</p>
        </div2>

        
<div2 n="630"><head>[schol. 630]</head>

          <p> NEC NVMERO INFERIOR PVGNAE NEC HONORE R. nec pauciores interimis, nec minor te, quam
            Aenean, comitabitur gloria: nam occisorum multitudo conpensat hoc, quod tu fugientes
            interimis. Sane sciendum, in hac omni oratione Iuturnam occurrere quaestionibus tacitis.
          </p>
        </div2>

        
<div2 n="632"><head>[schol. 632]</head>

          <p> PRIMA PER ARTEM FOEDERA TVRBASTI ‘prima’ aut inchoantia: aut ‘tu prima’: nam post eius
            orationem Tolumnius tela contorsit.</p>
        </div2>

        
<div2 n="637"><head>[schol. 637]</head>

          <p> NAM QVID AGO argumentum a necessario.</p>
        </div2>

        
<div2 n="638"><head>[schol. 638]</head>

          <p> ME VOCE VOCANTEM atqui hoc nusquam legimus; sed aut κατὰ τὸ σιωπώμενον intellegimus,
            aut mortis est omen audire quod non dicitur, videre quod minime occurrit: sic in quarto
            «hinc exaudiri gemitus et verba vocantis visa viri».</p>
        </div2>

        
<div2 n="639"><head>[schol. 639]</head>

          <p> SVPERAT vivit, ut «superatne et vescitur aura?».</p>
        </div2>

        
<div2 n="641"><head>[schol. 641]</head>

          <p> NE NOSTRVM DEDECVS VFENS ASPICERET ac si diceret, fortasse viveret, nisi ideo
            voluisset occumbere, ne nos victos videret.</p>
        </div2>

        
<div2 n="642"><head>[schol. 642]</head>

          <p> TEVCRI POTIVNTVR CORPORE ET ARMIS id est etiam sepultura caret: nam ut in Homero
            legimus, de virorum fortium cadaveribus erat inter hostes grande certamen.</p>
        </div2>

        
<div2 n="644"><head>[schol. 644]</head>

          <p> DEXTRA NEC DRANCIS DICTA REFELLAM id est virtute: nam pro rei officio ipsam rem
            posuit, dexteram pro virtute.</p>
        </div2>

        
<div2 n="646"><head>[schol. 646]</head>

          <p> VSQVE ADEONE MORI MISERVM EST tacitae quaestioni occurrit.</p>
        </div2>

        
<div2 n="647"><head>[schol. 647]</head>

          <p> SVPERIS AVERSA VOLVNTAS quia, ut supra diximus, donec vivimus, curae sumus dis
            superis, post mortem ad inferos pertinemus, quibus se modo commendat.</p>
        </div2>

        
<div2 n="648"><head>[schol. 648]</head>

          <p> ISTIVS INSCIA CVLPAE vel fugae, quia fuga grande crimen est apud virum fortem: vel
            rupti foederis et laesae religionis, a qua re se esse dicit alienum propter futura
            supplicia.</p>
        </div2>

        
<div2 n="649"><head>[schol. 649]</head>

          <p> INDIGNVS AVORVM Graeca figura: nam nos ‘indignus illa re’ dicimus, contra Graeci
              <foreign xml:lang="grc">ἀνάξιος στεφάνου</foreign>, id est indignus coronae.</p>
        </div2>

        
<div2 n="652"><head>[schol. 652]</head>

          <p> INPLORANS NOMINE TVRNVM ex multis rebus indicat perturbationem: quod festinans venit,
            quod per hostes, quod vulneratus, quod Turnum nomine appellat; nam contumelia est nomine
            superiorem vocare: sic in Georgicis «mater, Cyrene mater», cum praemisisset «et te
            crudelem nomine dicit».</p>
        </div2>

        
<div2 n="653"><head>[schol. 653]</head>

          <p> TVRNE IN TE SVPREMA SALVS omnia quae supra Iuturna dixerat, oratio ista dissolvit.</p>
        </div2>

        
<div2 n="654"><head>[schol. 654]</head>

          <p> FVLMINAT AENEAS A. exaggeratio est: sic paulo post «horrendumque intonat armis».
            MINATVR DEIECTVRVM ARCES quia dixerat «et aequa solo fumantia culmina ponam».</p>
        </div2>

        
<div2 n="657"><head>[schol. 657]</head>

          <p> MVSSAT modo dubitat. </p>
        </div2>

        
<div2 n="659"><head>[schol. 659]</head>

          <p> PRAETEREA REGINA TVI quia occurrebat, Amatam, pro eius partibus niti.</p>
        </div2>

        
<div2 n="661"><head>[schol. 661]</head>

          <p> SOLI PRO PORTIS contra illud «sunt alii qui tecta manu defendere possint».</p>
        </div2>

        
<div2 n="665"><head>[schol. 665]</head>

          <p> VARIA CONFVSVS IMAGINE RERVM multiplici nuntio.</p>
        </div2>

        
<div2 n="666"><head>[schol. 666]</head>

          <p> ET OBTVTV TACITO STETIT vultu: et obtutus est proprie.</p>
        </div2>

        
<div2 n="667"><head>[schol. 667]</head>

          <p> PVDOR propter illud «tu currum deserto in gramine versas». INSANIA qua in hostes
            ferebatur. MIXTO LVCTV propter Amatae cognitam mortem.</p>
        </div2>

        
<div2 n="669"><head>[schol. 669]</head>

          <p> DISCVSSAE VMBRAE postquam mentis caligo discessit: quod sequentia indicant ‘et lux
            reddita menti est’.</p>
        </div2>

        
<div2 n="671"><head>[schol. 671]</head>

          <p> TVRBIDVS plenus perturbationis.</p>
        </div2>

        
<div2 n="674"><head>[schol. 674]</head>

          <p> QVAM EDVXERAT IPSE quod ei maiorem creabat dolorem.</p>
        </div2>

        
<div2 n="675"><head>[schol. 675]</head>

          <p> SVBDIDERATQVE ROTAS quo posset trahi ad ea loca, quibus hostis instabat.</p>
        </div2>

        
<div2 n="678"><head>[schol. 678]</head>

          <p> QVICQVID ACERBVM EST MORTE PATI aut quicquid morte acerbum est placet pati, hoc est
            inferna supplicia: vel quae potest superbus hostis inferre, sicut de Hectore legimus:
            aut certe positivus sit pro comparativo: placet pati si quid etiam morte acerbius
            invenitur.</p>
        </div2>

        
<div2 n="680"><head>[schol. 680]</head>

          <p> FVRERE ANTE FVROREM figura antiqua, ut ‘servitutem servit’, ‘dolet dolorem’. Et est
            sensus: sine me furorem bellicum ante furere, scilicet quam ad eum veniam, ut pugnam
            mente concipiam et instructus furore in bella prorumpam.</p>
        </div2>

        
<div2 n="684"><head>[schol. 684]</head>

          <p> SAXVM DE VERTICE PRAECEPS CVM RVIT comparatio ipsa futurum ostendit eventum. Simul
            notandum quod, sicut supra in proelio, ita nunc etiam in comparatione praefertur Aeneas:
            nam Turnum parti comparat montis, montibus exaequat Aenean.</p>
        </div2>

        
<div2 n="685"><head>[schol. 685]</head>

          <p> AVVLSVM VENTIS proprie: nam et Turnus ad bellum invitus adtrahitur.</p>
        </div2>

        
<div2 n="687"><head>[schol. 687]</head>

          <p> MONS INPROBVS pars montis: et <foreign xml:lang="grc">ἐμφατικῶς</foreign> dictum est,
            sicut supra «haud partem exiguam montis». MAGNO ACTV magno inpulsu.</p>
        </div2>

        
<div2 n="690"><head>[schol. 690]</head>

          <p> VBI PLVRIMA FVSO SANGVINE TERRA MADET hypallage: ubi plurimo sanguine in alto.</p>
        </div2>

        
<div2 n="691"><head>[schol. 691]</head>

          <p> STRIDVNTQVE HASTILIBVS AVRAE Homerus <foreign xml:lang="grc">συρίζουσα</foreign>
            <unclear/>
            <foreign xml:lang="grc">μακεαον ισιτιτατε λόγχη</foreign>.</p>
        </div2>

        
<div2 n="693"><head>[schol. 693]</head>

          <p> TELA INHIBETE cohibete: et est translatio a nautis.</p>
        </div2>

        
<div2 n="694"><head>[schol. 694]</head>

          <p> ME VERIVS VNVM PRO VOBIS F. L. ‘verius’ iustius. Et sensus hic est: iustius est, me
            unum pro omnibus rupti foederis poenas exsolvere.</p>
        </div2>

        
<div2 n="701"><head>[schol. 701]</head>

          <p> QVANTVS ATHON haec est vera lectio: nam si ‘Athos’ legeris, ‘os’ brevis est et versus
            non stat. ‘Athon’ autem dici accusativus indicat: nam ‘hunc Athona’ facit, sicut
            ‘Apollon’ ‘Apollona’. Quod autem Herodotus ‘hunc Athon’ et ‘hunc Apollo’ dicit, Atticae
            declinationis est.</p>
        </div2>

        
<div2 n="702"><head>[schol. 702]</head>

          <p> NIVALI VERTICE SE ATTOLLENS PATER APPENNINVS Appenninus mons Italiae: de hoc Lucanus
            «nulloque a vertice tellus altius intumuit propiorque accessit Olympo».</p>
        </div2>

        
<div2 n="704"><head>[schol. 704]</head>

          <p> TROES ET OMNES graece declinavit, unde brevis est ‘es’, sic supra «Troes agunt».</p>
        </div2>

        
<div2 n="707"><head>[schol. 707]</head>

          <p> ARMAQVE DEPOSVERE vel spectaturi, vel fessi.</p>
        </div2>

        
<div2 n="709"><head>[schol. 709]</head>

          <p> INTER SE COISSE VIROS ET CERNERE FERRO vera et antiqua haec est lectio: nam Ennium
            secutus est qui ait «olli cernebant magnis de rebus agentes». Posteritas coepit legere
            ‘et decernere ferro’: secundum quam lectionem synalipha opus est, sed excluso ‘s’, ut
            sit ‘inter se coisse viros et decernere ferro’.</p>
        </div2>

        
<div2 n="714"><head>[schol. 714]</head>

          <p> FORS ET VIRTVS MISCENTVR IN VNVM casus in Turno, virtus in Aenea; nam in bello etiam
            casus plurimum valet: Cicero in Miloniana «adde casus, adde incertos exitus Martemque
            communem».</p>
        </div2>

        
<div2 n="715"><head>[schol. 715]</head>

          <p> AC VELVT INGENTI SILA SVMMOVE TABVRNO Sila mons silva est Lucaniae, Taburnus mons
            Campaniae: Sallustius de fugitivis «in silva Sila fuerunt»: unde pessime quidam ‘silva’
            legunt, quia proprium appellativo non potest exaequari. Vnde bene proprium iunxit.</p>
        </div2>

        
<div2 n="717"><head>[schol. 717]</head>

          <p> PAVIDI CESSERE MAGISTRI proprie magistri sunt militum, pastores pecorum; sed
            reciprocae sunt inter se istae translationes: nam ductor militum pastor vocatur, ut
            diximus supra, et magistros pecorum dicimus: Cicero «quem magistrum pecoris esse
            dicebat».</p>
        </div2>

        
<div2 n="718"><head>[schol. 718]</head>

          <p> MVSSANTQVE IVVENCAE dubitant, sicut «mussat rex ipse Latinus».</p>
        </div2>

        
<div2 n="725"><head>[schol. 725]</head>

          <p> IVPPITER IPSE DVAS AEQVATO EXAMINE LANCES aut poetice dictum est et ratione caret: nam
            Iuppiter ignorare nihil poterat: aut certe illud quaerit, quis sibi de Turno et Aenea
            mortis adferat causam. Nam dicunt philosophi, mortem ad eum minime pertinere: nam bona
            tantum praestat, nec ad eum quae mala sunt, pertinent. Tamen sciendum, locum hunc a
            Vergilio ita esse translatum, ut in Homero lectus est. EXAMINE examen proprie est filum,
            quo trutina regitur.</p>
        </div2>

        
<div2 n="727"><head>[schol. 727]</head>

          <p> DAMNET LABOR liberet, ut «damnabis tu quoque votis». VERGAT PONDERE LETVM bene
            ‘vergat’: nam morientes inferos petunt.</p>
        </div2>

        
<div2 n="730"><head>[schol. 730]</head>

          <p> TREPIDI LATINI atqui laeti esse debuerunt. Sed nimia Aeneae ostenditur virtus: namque
            naturale est, ut sociis timori sit inferioris audacia: unde nunc Latini sunt territi ex
            eo quod superiorem ferire ausus est Turnus.</p>
        </div2>

        
<div2 n="734"><head>[schol. 734]</head>

          <p> VT CAPVLVM IGNOTVM DEXTRAMQVE ASPEXIT INERMEM locus hic totus ad gloriam Aeneae
            pertinet: namque id agit, ne videatur Turnus armorum vilitate superatus. Vnde ei
            redditur gladius, quo etiam cum divinis armis ab Aenea possit extingui.</p>
        </div2>

        
<div2 n="736"><head>[schol. 736]</head>

          <p> PATRIO MVCRONE RELICTO quo tempore vulneratum vidit Aenean. Sane ‘patrio’ modo
            ‘paterno’ significat: nam Dauni fuerat gladius, ut «ensem quem Dauno ignipotens deus
            ipse parenti fecerat». Alias ‘patrium’ a patria est derivativum.</p>
        </div2>

        
<div2 n="740"><head>[schol. 740]</head>

          <p> MORTALIS MVCRO mortali manu factus.</p>
        </div2>

        
<div2 n="744"><head>[schol. 744]</head>

          <p> VNDIQVE ENIM DENSA TEVCRI INCLVSERE CORONA strategema est: nam postquam Turnum fugere
            videre Troiani, clausere loca, per quae evadere poterat.</p>
        </div2>

        
<div2 n="747"><head>[schol. 747]</head>

          <p> CVRSVMQVE RECVSANT scilicet genua, quae inpediebat vulnus inlatum. Sane satis perite
            facit, ut gladio non utatur Aeneas, sed hasta eminus dimicare contendat, quia inpediente
            vulnere nec sequi poterat nec in ictum consurgere: unde est «hic gladio fidens, hic acer
            et arduus hasta».</p>
        </div2>

        
<div2 n="749"><head>[schol. 749]</head>

          <p> INCLVSVM FLVMINE comparatio Apollonii.</p>
        </div2>

        
<div2 n="750"><head>[schol. 750]</head>

          <p> PVNICEAE SAEPTVM FORMIDINE PENNAE Lucanus «claudit odoratae metuentis aera
            pennae».</p>
        </div2>

        
<div2 n="751"><head>[schol. 751]</head>

          <p> VENATOR CANIS pro ‘venaticus’. </p>
        </div2>

        
<div2 n="752"><head>[schol. 752]</head>

          <p> INSIDIIS pennarum.</p>
        </div2>

        
<div2 n="753"><head>[schol. 753]</head>

          <p> VIVIDVS VMBER acerrimus Tuscus: nam Vmbria pars Tusciae est.</p>
        </div2>

        
<div2 n="754"><head>[schol. 754]</head>

          <p> IAM IAMQVE TENET ita ut videtur intuentibus: et hi duo versus verbum ad verbum sunt
            translati de Apollonio.</p>
        </div2>

        
<div2 n="758"><head>[schol. 758]</head>

          <p> INCREPAT obiurgat, incusat, ut «aestatem increpitans seram».</p>
        </div2>

        
<div2 n="759"><head>[schol. 759]</head>

          <p> EFFLAGITAT ENSEM cum clamore deposcit.</p>
        </div2>

        
<div2 n="761"><head>[schol. 761]</head>

          <p> TERRETQVE TREMENTIS quis enim saucium non timeret instantem, cum eum integer
            fugeret?</p>
        </div2>

        
<div2 n="764"><head>[schol. 764]</head>

          <p> LVDICRA PRAEMIA vilia, digna ludo.</p>
        </div2>

        
<div2 n="766"><head>[schol. 766]</head>

          <p> SACER OLEASTER fere omnia Latina arborum nomina generis feminini sunt, exceptis
            paucis, ut ‘hic oleaster’ ‘hoc siler’: Vergilius «ut molle siler». Item ‘hoc buxum’,
            licet et ‘haec buxus’ dicatur: nam superfluam quidam volunt facere discretionem, ut
            ‘haec buxus’ de arbore dicamus, ‘buxum’ vero de ligno conposito: legimus enim in
            Vergilio de tibiis «buxusque vocat Berecyntia matris Idaeae». Item cum de arboribus
            loqueretur, ait «et torno rasile buxum».</p>
        </div2>

        
<div2 n="767"><head>[schol. 767]</head>

          <p> VENERABILE LIGNVM antiquam arborem voluit exprimere.</p>
        </div2>

        
<div2 n="768"><head>[schol. 768]</head>

          <p> VBI FIGERE DONA SOLEBANT DONA proprie, ut ait «sacra ad fastigia fixi».</p>
        </div2>

        
<div2 n="770"><head>[schol. 770]</head>

          <p> NVLLO DISCRIMINE sine intuitu religionis.</p>
        </div2>

        
<div2 n="773"><head>[schol. 773]</head>

          <p> FIXAM ET LENTA RADICE TENEBAT plenum est: quam radix fixam tenebat.</p>
        </div2>

        
<div2 n="778"><head>[schol. 778]</head>

          <p> FERRVM TERRA TENE pro ‘Tellus’, elementum pro dea posuit.</p>
        </div2>

        
<div2 n="780"><head>[schol. 780]</head>

          <p> NON CASSA IN VOTA VOCAVIT non ad inania vota poposcit auxilium.</p>
        </div2>

        
<div2 n="781"><head>[schol. 781]</head>

          <p> LVCTANS MORATVS ‘luctatus’ et ‘moratus’ erat integrum, quod vitavit propter <foreign xml:lang="grc">
              ὁμοιοτέλευτον</foreign>.</p>
        </div2>

        
<div2 n="784"><head>[schol. 784]</head>

          <p> RVRSVS IN AVRIGAE FACIEM MVTATA METISCI <foreign xml:lang="grc">κατὰ τὸ
              σιωπώμενον</foreign> intellegimus Iuturnam in numen reversam, postquam Turnus currus
            reliquit.</p>
        </div2>

        
<div2 n="786"><head>[schol. 786]</head>

          <p> AVDACI NYMPHAE ut supra diximus, ubicumque inducit nitentem aliquem sine effectu,
            audacem dicit.</p>
        </div2>

        
<div2 n="788"><head>[schol. 788]</head>

          <p> ARMIS ANIMISQVE REFECTI sicut armis, ita et animis: nam armorum inopia animi ante
            utriusque torpebant.</p>
        </div2>

        
<div2 n="790"><head>[schol. 790]</head>

          <p> CERTAMINA MARTIS ANHELI alii ‘certamine’ legunt, ut sit sensus: adsistunt contra se in
            Martis anheli certamine.</p>
        </div2>

        
<div2 n="792"><head>[schol. 792]</head>

          <p> FVLVA DE NVBE de aere, de elemento suo.</p>
        </div2>

        
<div2 n="793"><head>[schol. 793]</head>

          <p> QVAE IAM FINIS ERIT CONIVNX 'iam' denique. Verba ista quasi iam taediantis sunt ad
            longam Iunonis iracundiam, unde et paulo post «desine iam tandem precibusque inflectere
            nostris».</p>
        </div2>

        
<div2 n="794"><head>[schol. 794]</head>

          <p> INDIGETEM AENEAN SCIS IPSA ET SCIRE FATERIS sabaudis ‘fore’. Et indigetes dii duplici
            ratione dicuntur: vel secundum Lucretium, quod nullius rei egeant, qui ait «nihil indiga
            cura»: vel certe indigetes sunt dii ex hominibus facti, et dicti indigetes quasi in diis
            agentes.</p>
        </div2>

        
<div2 n="797"><head>[schol. 797]</head>

          <p> MORTALIN DECVIT VIOLARI VVLNERE DIVVM non ‘letali’, sed, aut quo mortales laborant,
            aut a mortali inlato. ‘Divum’ autem subaudis ‘futurum’.</p>
        </div2>

        
<div2 n="798"><head>[schol. 798]</head>

          <p> QVID ENIM SINE TE IVTVRNA VALERET parenthesis: poterat enim excusare se Iuno, nihil
            fecisse commemorans, unde eam auctorem fuisse Iuppiter dicit propter illud «auctor ego
            audendi».</p>
        </div2>

        
<div2 n="800"><head>[schol. 800]</head>

          <p> DESINE IAM TANDEM singula pronuntianda sunt.</p>
        </div2>

        
<div2 n="801"><head>[schol. 801]</head>

          <p> NEC TE TANTVS EDAT TACITAM DOLOR scilicet desine odiis urgere Troianos. Sane ‘edo edis
            edit’ integrum verbum est, ut lego, legis, legit: nam ‘edo es est’ esse anomalum
            constat.</p>
        </div2>

        
<div2 n="804"><head>[schol. 804]</head>

          <p> TROIANOS POTVISTI id est iam non potes: ideo enim praeterito usus est.</p>
        </div2>

        
<div2 n="807"><head>[schol. 807]</head>

          <p> SVBMISSO VVLTV habitum futurae orationis ostendit.</p>
        </div2>

        
<div2 n="808"><head>[schol. 808]</head>

          <p> QVIA NOTA MIHI TVA MAGNE VOLVNTAS IVPPITER Iuppiter necessitatem obiecerat fati,
            dicens ‘ventum ad supremum est’. Sed Iuno, sciens fatum esse quicquid Iuppiter dixerit,
            dicit se cedere eius voluntati: nam id agit, ut conciliet sibi eius favorem ad
            petitionem futuram.</p>
        </div2>

        
<div2 n="811"><head>[schol. 811]</head>

          <p> DIGNA INDIGNA PATI id est omnia. Et proverbialiter dictum est.</p>
        </div2>

        
<div2 n="814"><head>[schol. 814]</head>

          <p> PRO VITA ac si diceret: pro re nobis data, id est superis.</p>
        </div2>

        
<div2 n="815"><head>[schol. 815]</head>

          <p> NON VT TELA TAMEN NON VT CONTENDERET ARCVM hoc loco quasi Iuturnam sagittam iecisse
            significat; sed, ut supra diximus, possumus accipere, quod alter in eius gratiam in
            Aenean tela contorsit.</p>
        </div2>

        
<div2 n="816"><head>[schol. 816]</head>

          <p> ADIVRO STYGII CAPVT INPLACABILE FONTIS pro ‘iuro’, nam prothesis est. Quidam tamen
            volunt ‘iuro’ tunc dici debere, cum confirmamus aliquid aut promittimus, ut ‘iuro me
            facturum’, ‘adiuro’ vero, cum negamus, ut ‘adiuro me non posse’, ‘adiuro me non
            fecisse’: Terentius «adiurat, se non posse apud vos, Pamphilo absente, perdurare».
            Potest tamen et ‘ad’ valde significare.</p>
        </div2>

        
<div2 n="817"><head>[schol. 817]</head>

          <p> VNA SVPERSTITIO religio, metus, eo quod superstet capiti omnis religio. REDDITA data:
            nam prothesis est.</p>
        </div2>

        
<div2 n="819"><head>[schol. 819]</head>

          <p> NVLLA FATI QVOD LEGE TENETVR bene ‘fati’: nam victoriae lex est, ut victi cedant in
            habitum nomenque victorum.</p>
        </div2>

        
<div2 n="820"><head>[schol. 820]</head>

          <p> PRO MAIESTATE TVORVM respexit ad Saturnum, qui in Italia aliquando regnaverat: inde
            ait ‘tuorum’. Nam et Latinus inde originem ducit, ut «Fauno Picus pater, isque parentem
            te, Saturne, refert, tu sanguinis ultimus auctor».</p>
        </div2>

        
<div2 n="821"><head>[schol. 821]</head>

          <p> ESTO COMPONENT consentit, sed invita.</p>
        </div2>

        
<div2 n="827"><head>[schol. 827]</head>

          <p> SIT ROMANA POTENS ITALA VIRTVTE PROPAGO hoc videtur dicere: si fataliter inminet ut a
            Troianis origo Romana descendat, Troiani Italorum nomen accipiant, ut Romani de Italis,
            non de Troianis videantur esse progeniti.</p>
        </div2>

        
<div2 n="830"><head>[schol. 830]</head>

          <p> ES GERMANA IOVIS SATVRNIQVE ALTERA PROLES locus de obscuris, de quo quidam hoc
            sentiunt: petis paene inlicita, sed concedenda sunt, quoniam soror Iovis es, id est
            Saturni filia. Quod si voluerimus admittere, erit sequens versus incongruus, ut ‘irarum
            tantos volvis sub pectore fluctus’. Vnde melius est ut ita intellegamus: soror Iovis es,
            id est Saturni filia: unde non mirum est tantam te iracundiam retinere sub pectore. Nam
            scimus unumquemque pro generis qualitate in iram moveri: nobiles enim etsi ad praesens
            videntur ignoscere, tamen in posterum iram reservant. Quod nunc Iunoni videtur obicere:
            nam cum se concedere diceret, petiit tamen quod graviter posset obesse Troianis. Sic
            Homerus inducit Calchantem dicentem de Agamemnone: regum irae ita se habent, ut, etiam
            si ad praesens indulgere videantur, stimulos iracundiae ad futurum reservent.</p>
        </div2>

        
<div2 n="833"><head>[schol. 833]</head>

          <p> DO QVOD VIS bene praesenti usus est tempore: nam promissio numinis pro facto est.</p>
        </div2>

        
<div2 n="836"><head>[schol. 836]</head>

          <p> SVBSIDENT remanebunt, latebunt, in Latinorum scilicet multitudine, ut «galeaque ima
            subsedit Acestes». RITVSQVE SACRORVM ADICIAM verum est: nam sacra matris deum Romani
            Phrygio more coluerunt.</p>
        </div2>

        
<div2 n="841"><head>[schol. 841]</head>

          <p> MENTEM LAETATA RETORSIT iste quidem hoc dicit; sed constat bello Punico secundo
            exoratam Iunonem, tertio vero bello a Scipione sacris quibusdam etiam Romam esse
            translatam.</p>
        </div2>

        
<div2 n="843"><head>[schol. 843]</head>

          <p> HIS ACTIS remoto a Turno auxilio.</p>
        </div2>

        
<div2 n="844"><head>[schol. 844]</head>

          <p> DIMITTERE AB ARMIS per transitum historiae usus est verbis; nam qui ab exercitu
            relaxantur, ab armis dicuntur dimitti: Sallustius de Oppio, ubi eum Cotta in contione ab
            exercitu cogit abscedere, dicit, «se eius opera non usurum, eumque ab armis
            dimittit».</p>
        </div2>

        
<div2 n="845"><head>[schol. 845]</head>

          <p> PESTES COGNOMINE DIRAE proprie ‘pestes’ vocantur, ‘dirae’ vero cognomine. Et dictae
            ‘dirae’, quod non nisi ante iratum Iovem videntur, ut «saevique in limine regis
            apparent».</p>
        </div2>

        
<div2 n="846"><head>[schol. 846]</head>

          <p> TARTAREAM MEGAERAM bene ‘Tartaream’ addidit, ut ostendat esse et terrenam et aeriam
            Megaeram: nam, ut etiam in tertio diximus, volunt periti quandam triplicem potestatem
            esse et in terris et apud superos, sicut est furiarum apud inferos. Ideo autem dicit has
            ex Nocte progenitas, ut ostendat et latenter oriri et intolerabilem esse iram
            deorum.</p>
        </div2>

        
<div2 n="847"><head>[schol. 847]</head>

          <p> VNO EODEMQVE TVLIT PARTV dispositio haec poetae, quae dicit has et similes esse
            furiis, et cum his esse procreatas, hoc agit, ut ostendat illam prudentium opinionem,
            esse tam apud superos quam in terris, sicut apud inferos furias.</p>
        </div2>

        
<div2 n="850"><head>[schol. 850]</head>

          <p> APPARENT videntur, praesto sunt ad obsequium: unde etiam apparitores constat esse
            nominatos.</p>
        </div2>

        
<div2 n="851"><head>[schol. 851]</head>

          <p> LETVM HORRIFICVM volunt Iovem non esse mortis auctorem, sed posse mortis genere vel
            prodesse vel obesse mortalibus.</p>
        </div2>

        
<div2 n="854"><head>[schol. 854]</head>

          <p> INQVE OMEN IVTVRNAE OCCVRRERE IVSSIT ut Iuturnae omen fraternae mortis efficeret.</p>
        </div2>

        
<div2 n="856"><head>[schol. 856]</head>

          <p> NON SECVS AC NERVO PER NVBEM INPVLSA SAGITTA sic illa descendit, ut solet sagitta
            conscendere. Hinc Statius traxit ut diceret de disco iacto «similisque cadenti crescit
            in adversos». ‘Inpulsa’ autem proprie, sicut supra «incertum qua pulsa manu».</p>
        </div2>

        
<div2 n="857"><head>[schol. 857]</head>

          <p> FELLE VENENI amaritudine veneni, suco noxio: aut certe periphrasticos dixit venenum,
            ut <foreign xml:lang="grc">βίη Ηρακληείη</foreign>.</p>
        </div2>

        
<div2 n="859"><head>[schol. 859]</head>

          <p> TRANSILIT VMBRAS hyperbole est; namque umbra semper tela comitatur, hic ait, transit
            umbras sagitta: male enim quidem ‘auras’ legunt.</p>
        </div2>

        
<div2 n="860"><head>[schol. 860]</head>

          <p> TALIS SE taliter.</p>
        </div2>

        
<div2 n="862"><head>[schol. 862]</head>

          <p> COLLECTA ex nimia scilicet furiae magnitudine.</p>
        </div2>

        
<div2 n="863"><head>[schol. 863]</head>

          <p> CVLMINIBVS DESERTIS noctuam dicit, non bubonem; nam ait ‘alitis in parvae’: bubo autem
            maior est.</p>
        </div2>

        
<div2 n="864"><head>[schol. 864]</head>

          <p> SERVM CANIT triste, diuturnum, ut «seraque terrifici cecinerunt omina vates»:
            Sallustius «serum bellum in angustiis futurum».</p>
        </div2>

        
<div2 n="866"><head>[schol. 866]</head>

          <p> CLIPEVMQVE EVERBERAT ALIS signa sunt ista plangentium.</p>
        </div2>

        
<div2 n="869"><head>[schol. 869]</head>

          <p> STRIDOREM vocis scilicet sonum: nam utrumque tangit augurium, et oscinum et praepetum,
            quod graviter posset obesse Troianis: sic Homerus inducit Calchanta.</p>
        </div2>

        
<div2 n="873"><head>[schol. 873]</head>

          <p> DVRAE inmiti, quae possum fratrem cernere tot laboribus subditum.</p>
        </div2>

        
<div2 n="874"><head>[schol. 874]</head>

          <p> MONSTRO augurio ex Iovis voluntate venienti.</p>
        </div2>

        
<div2 n="876"><head>[schol. 876]</head>

          <p> OBSCENAE VOLVCRES invidiose dixit; nam una est.</p>
        </div2>

        
<div2 n="879"><head>[schol. 879]</head>

          <p> QVO VITAM DEDIT AETERNAM quia occurrebat, sed praestitit inmortalitatem, dicit hanc
            aeternam esse causam doloris.</p>
        </div2>

        
<div2 n="885"><head>[schol. 885]</head>

          <p> GLAVCO AMICTV quasi nympha, propter undarum similitudinem.</p>
        </div2>

        
<div2 n="888"><head>[schol. 888]</head>

          <p> INGENS ARBOREVM non sunt duo epitheta; sed Aeneas ingens telum coruscat arboreum.</p>
        </div2>

        
<div2 n="891"><head>[schol. 891]</head>

          <p> CONTRAHE collige; est autem hostilis iracundia.</p>
        </div2>

        
<div2 n="894"><head>[schol. 894]</head>

          <p> CAPVT QVASSANS concutiens ut «tunc quassans caput».</p>
        </div2>

        
<div2 n="895"><head>[schol. 895]</head>

          <p> ET IVPPITER HOSTIS ordo est ‘ferox hostis’.</p>
        </div2>

        
<div2 n="896"><head>[schol. 896]</head>

          <p> SAXVM CIRCVMSPICIT Homeri totus hic locus est.</p>
        </div2>

        
<div2 n="897"><head>[schol. 897]</head>

          <p> CAMPO QVOD FORTE IACEBAT LIMES AGRO POSITVS secundum artem propiori respondit, sicut
            «est in carcere locus, quod Tullianum appellatur».</p>
        </div2>

        
<div2 n="901"><head>[schol. 901]</head>

          <p> MANV RAPTVM TREPIDA aut festina: aut re vera ‘trepida’, quia sequitur ‘sed neque
            currentem se nec cognoscit euntem’. TORQVEBAT bene inperfecto usus est tempore, quia non
            est perfectum quod voluit, ut «nec spatium evasit totum neque pertulit ictum».</p>
        </div2>

        
<div2 n="907"><head>[schol. 907]</head>

          <p> NEC SPATIVM EVASIT hic distinguendum est, ut sit ‘totum neque pertulit ictum’, id est
            evacuatus est impetus ipsius spatio longiore.</p>
        </div2>

        
<div2 n="908"><head>[schol. 908]</head>

          <p> AC VELVT IN SOMNIS Homeri comparatio.</p>
        </div2>

        
<div2 n="917"><head>[schol. 917]</head>

          <p> NEC QVO SE ERIPIAT totum enim Troiani clauserant.</p>
        </div2>

        
<div2 n="920"><head>[schol. 920]</head>

          <p> SORTITVS FORTVNAM OCVLIS hunc locum oculis ad feriendum elegit Aeneas, quem fortuna
            destinaverat vulneri.</p>
        </div2>

        
<div2 n="922"><head>[schol. 922]</head>

          <p> NEC FVLMINE pro ‘tonitru’, sine quo numquam fulmen emittitur.</p>
        </div2>

        
<div2 n="923"><head>[schol. 923]</head>

          <p> ATRI TVRBINIS INSTAR multis utitur comparationibus ad exprimendum nimium impetum. Et
            ‘instar’, ut supra diximus, per se plenum est nec recipit praepositionem, licet Serenus
            «ad instar» dixerit, quod in idoneis non invenitur auctoribus.</p>
        </div2>

        
<div2 n="926"><head>[schol. 926]</head>

          <p> ICTVS percussus: nam participium est, ac si diceret ‘cecidit elisus’.</p>
        </div2>

        
<div2 n="931"><head>[schol. 931]</head>

          <p> EQVIDEM MERVI secundum artem agit rhetoricam: nam quotiens personae in invidia sunt,
            aliae pro his opponuntur. Vnde ita agit: ego quidem occidi mereor, sed tu debes
            ignoscere parentis intuitu. NEC DEPRECOR non refuto, non recuso.</p>
        </div2>

        
<div2 n="932"><head>[schol. 932]</head>

          <p> VTERE SORTE TVA interfice hostem tuum.</p>
        </div2>

        
<div2 n="933"><head>[schol. 933]</head>

          <p> FVIT ET TIBI TALIS ANCHISES hic distinguendum, ut duo dicat: et habuisti patrem, et
            pater es.</p>
        </div2>

        
<div2 n="935"><head>[schol. 935]</head>

          <p> ET ME ordo est ‘redde meis’; sed ne ex aperto rem viro forti pudendam peteret,
            interpositione usus est, dicens ‘seu corpus spoliatum lumine mavis’.</p>
        </div2>

        
<div2 n="936"><head>[schol. 936]</head>

          <p> TENDERE PALMAS AVSONII VIDERE ad gloriam Aeneae pertinet, quod se Turnus cunctis
            praesentibus victum fatetur.</p>
        </div2>

        
<div2 n="937"><head>[schol. 937]</head>

          <p> TVA EST LAVINIA CONIVNX quae fuerat causa certaminis.</p>
        </div2>

        
<div2 n="938"><head>[schol. 938]</head>

          <p> VLTERIVS NE TENDE ODIIS noli velle crudelitatem tuam ultra fata protendere, sed redde
            corpus sepulchro. ACER IN ARMIS non tantum ad praesens refertur, sed quia semper in
            armis acer esse consuevit.</p>
        </div2>

        
<div2 n="940"><head>[schol. 940]</head>

          <p> CVNCTANTEM FLECTERE SERMO COEPERAT omnis intentio ad Aeneae pertinet gloriam: nam et
            ex eo quod hosti cogitat parcere, pius ostenditur, et ex eo quod eum interimit, pietatis
            gestat insigne: nam Euandri intuitu Pallantis ulciscitur mortem.</p>
        </div2>

        
<div2 n="941"><head>[schol. 941]</head>

          <p> INFELIX BALTEVS nulli domino felix. Et sic est dictum ‘infelix balteus’, sicut
            «Lacedaemoniosque hymenaeos». Et sciendum, balteum habuisse Turnum ad insultationem et
            iactantiam, non ad utilitatem, unde est «atque umeris inimicum insigne gerebat».</p>
        </div2>

        
<div2 n="945"><head>[schol. 945]</head>

          <p> MONVMENTA DOLORIS proprie; nam et monumentum ab eo quod mentem moneat, dictum est.</p>
        </div2>

        
<div2 n="946"><head>[schol. 946]</head>

          <p> HAVSIT vidit, ut «hauriat hunc oculis ignem crudelis ab alto Dardanus».</p>
        </div2>

        
<div2 n="949"><head>[schol. 949]</head>

          <p> PALLAS INMOLAT et ad suae mortis et ad rupti foederis ultionem, te tamquam hostiam
            inmolat Pallas.</p>
        </div2>

        
<div2 n="951"><head>[schol. 951]</head>

          <p> FRIGORE morte, ut «corpusque lavant frigentis et ungunt».</p>
        </div2>

        
<div2 n="952"><head>[schol. 952]</head>

          <p> VITAQVE CVM GEMITV FVGIT INDIGNATA SVB VMBRAS ‘indignata’, vel quia post preces veniam
            non meruerat; vel quia Laviniam fore sciebat Aeneae; vel quia, ut supra de Camilla
            diximus, discedebat a iuvene. Nam volunt philosophi invitam animam discedere a corpore
            cum quo adhuc habitare naturae legibus poterat: sic Homerus</p>
          <lg>
            <l><foreign xml:lang="grc">ψυχὴ δ᾿ ἐκ ῥεθέων πταμένη Ἄΐδόσδε βεβήκει</foreign>,</l>
            <l><foreign xml:lang="grc">ὃν πότμον γοόωσα, λιποῦσ᾿ ἀνδροτῆτα καὶ ἥβην</foreign>.</l>
          </lg>
        </div2>
      </div1>
    </body>
  </text>
</TEI>
